1)Belki de hayat sadece bir masal! Masalla gerçeği ayıran nedir ki? Masallarda anlatılanlar ne ölçüde gerçek dışıdır? O gaddar padişahın olmadığını, güzeller güzeli kızını vermek için damat adaylarına olmadık hünerler göstermelerini, imkânsızı imkânlı kılmalarını istemediğini, Keloğlan'ın da aklıyla bu imkânsızlıkları gerçekleştirmediğini kim iddia edebilir? Tüm masallar gerçeklerden beslenir. Masala acı bir yemeğin sosu diyebiliriz. Daha kolay hazmedilsin, tadı hafiflesin diye eklenen ve hayatın oyuncu yönünü biraz olsun parlatıp onu cazip, katlanabilir hale getiren bir sos.

Bu parçada masallarla ilgili anlatılmak istenen aşağıdakilerden hangisidir?

A)Gerçeklerle iç içe olup onlardan beslenmesi.
B)İnsanlara hayatın sıkıntılarını, acılarını unutturması.
C)Zamanla, olağanüstü nitelikte olaylarla süslenmesi.
D)İnandırıcı olmaktan uzak olması.
E)Padişahlar gibi önemli insanların yaşamını anlatması.

2)Kimi yazarların kitaplarını okuyorum. O kadar güzel konular seçmişler ki... Ben bir kitapta önce konu güzelliği ararım. Bir kitabın önce konusu güzel olsun derim. Yine elime bir kitap aldım ve başladım okumaya. O da ne! Daha ilk sayfalarda yazım yanlışları, anlatım bozuklukları var. Bunlara gülümsedim. Yazarın gözünden kaçmış olabileceğini düşündüm. Ama ileriki sayfalarda da gördüm ki bu yanlışlar devam ediyor. O anda kapadım kitabı. Artık belli şeyler hakkında düşüncelerim değişmişti. Bir kitapta içeriğin güzelliğinden çok onun anlatılış biçimi güzel olmalı, diye düşündüm.

Bu parçada okuyucunun vurgulamak istediği aşağıdakilerden hangisidir?

A)Konunun seçildiği dönemin önemli olduğu.
B)Bir kitabı okumayı yarıda bırakmanın yanlış bir davranış olduğu.
C)Gördüğümüz her yanlışta yazarı suçlamamamız gerektiği.
D)Kitap neyi anlatırsa anlatsın, nasıl anlatığının daha önemli olduğu.
E)Yazarların yalnızca gerçekleri anlatması gerektiği.

3)Yaşamda kendimi iyi hissettiğim anları hiç unutmadım, o anlar benim için çok özeldi. Kendimi iyi hissettiğim anların hepsinin bir nedeni vardı. Bazen sevgili, bazen bir yelkenli, bazen tepesi karlı bir dağ, bazen bir çiçek, bazen yağmur, bazen rüzgâr o kadar çok şey vardı ki aslında, hiçbirisi benim değildi; ama hepsi benim gibiydi, benim için çok özeldi, sevinçleri onlardan alır onlarla mutlu olurdum. Kendimi iyi hissetmek için mutlaka bir şeyler bulurdum çevremde. Doğadaki her şey sanki benim için yaratılmıştı o anlarda.

Bu parçada anlatılmak istenen aşağıdakilerden hangisidir?

A)Mutlu olmak için kendimizi her zaman iyi hissetmeliyiz.
B)Mutlu olduğumuz anları unutmak hiç de kolay değildir.
C)Mutlu olmak, içinde bulunduğumuz küçük güzellikleri görmekle mümkün olabilir.
D)Sahiplenmek duygusu, insanın kendisini kötü hissetmesine neden olur.
E)Mutluluğu çok uzaklarda aramak yanlıştır.

4)İnsan dünyanın en zengin içerikli varlığıdır. Şimdiye kadar hiçbir ilim, insan gerçeğini tam olarak verememiştir. İnsanoğlunun en iyi ifadesi olan sanat eseri de insan gibi karışık, derin, anlaşılması güç unsurlarla doludur. Sanat eseri, insanın bu zenginliğini gösterebildiği oranda değer kazanır.

Bu parçada anlatılmak istenen aşağıdakilerden hangisidir?

A)İnsan, anlaşılması en zor olan varlıktır.
B)Sanat, insanı anlatabildiği ölçüde anlam kazanır.
C)İlim, insanı anlatmaya yetmez.
D)İnsanı, ancak iyi sanat eserleri anlatabilir.
E)İlim ve sanat birbirinden farklı iki olgudur.

5)Şair, devamlı bir araştırma ve deneme içerisinde olan, mısralarındaki duygu, düşünce ve hayallerin nasıl daha etkileyici anlatılabileceği endişesi içinde hareket eden adamdır. Unutmayalım ki, Türk edebiyatı içinde şair diye tanınmış ve şiirleriyle hafızamızda yer etmiş sanatçılardan hiçbirisi kendisini tam olarak "şair" kabul etmemiştir. Sanatın ne olduğunu anlamış, onu özümsemiş ve doğasını öğrenmiş bir sanatkâr için, "Ben şairim." diyebilmek cesaret ister.

Yukarıdaki parçada aşağıdakilerden hangisi vurgulanmak istenmiştir?

A)Günümüzde şairlerin bir araştırma içerisinde olmadığı.
B)Kendisini sürekli yenilemeyen şairin kalıcı olamayacağı.
C)Bugün herkesin çok kolay şair sayıldığı.
D)Gerçek şairlerin eskisi gibi yetişmediği.
E)Şairlik için sürekli bir çalışmanın ve yenilenmenin gerekliliği.

6)Sigara bağımlılığının fiziksel yönünün yanı sıra, asıl beynimizde oluşan alışkanlık yönü vardır. Sık sık tekrar edilen her eylem zamanla, beynimizde alışkanlık yapar. Genelde alışkanlıklar hayatımızı sürdürmemiz için çok önemlidir. Yürümek, okumak, yazmak, yüzmek, araba kullanmak; tekrar yapa yapa kazandığımız faydalı alışkanlıklardır. Bir de sigara gibi kötü alışkanlıklar vardır ki, bunlara da tekrar edilerek bulaşılır.

Yukarıdaki paragrafta sigara ile ilgili olarak vurgulanmak istenen aşağıdakilerden hangisidir?

A)Sigara kulanımı bizde zamanla unutkanlık yapar.
B)Sigara ile diğer alışkanlıklar arasında çeşitli farklılıklar vardır.
C)Sigara bağımlılığı sık sık tekrar edilen eylemlerin sonucunda elde edilen alışkanlıklardan biridir.
D)İnsan sigara alışkanlığından kurtulmak istiyorsa onu hatırlatacak nesne ve eylemlerden kaçınmalıdır.
E)Sigara, insanın sadece ruhunu olumsuz yönde etkileyen bir alışkanlıktır.

7)İki türlü anne vardır: Birincisi gelenekçi anneler, ikincisi modern annelerdir. Gelenekçi anneler de ikiye ayrılır: Gelenekçi iyi anneler ve gelenekçi kötü anneler. Gelenekçi iyi anne, çocuğun çocukluğun ne demek olduğunu bir tür içgüdü ile bilir, çocuğunu uzaktan gözetler, rahatsız etmez, çok terlediğini fark edince usulca gelip sırtına tülbent veya havlu koyar. Gelenekçi iyi annelerin gözleri çocuklarının üstünde olur; ama bunu onlara belli etmezler.

Bu parçaya göre gelenekçi iyi annenin en belirgin özelliği aşağıdakilerden hangisidir?

A)Çocuğun hareket alanını kısıtlamadan onu kollamak.
B)Belirli bir disiplin anlayışına göre çocukları yetiştirmek.
C)Her an çocuğun yanında olup onu yönlendirmek.
D)Her an çocuğa yanında olduğunu hissettirip onu etkilemek.
E)Ne yaparsa yapsın çocuğa hiçbir müdahelede bulunmamak.

8)Romanlar ve şiirler birer iç yaşayıştan doğmuştur. Onları yaşayarak okumamız da bundandır. Her okuyucunun aynı davranışta olduğu elbette söylenemez. Yaratılış ve yetişme tarzının verdiği farklılıklar vardır. Bu bakımdan aynı kitapta herkes biraz da kendi romanını, kendi şiirini okur. Gerçek sanat eserinin özeliklerinden biri de bu değil midir?

Bu parçada aşağıdakilerden hangisi anlatılmak istenmiştir?

A)Her okuyucu aynı kitaptan aynı tatları alır.
B)Şiir bir iç yaşayıştan doğmuştur.
C)Romanlar ve şiirler insanların ortak yönlerini yansıtır.
D)Roman, yazması zahmetli; ama bir o kadar da etkileyici bir türdür.
E)Her okuyucu, aynı kitapta kendi yaşamından izler bulur.

9)Bilgilerimizi, öğrenimimizi, başkalarının düşüncelerini dil yoluyla elde ederiz. Kendi düşüncelerimiz de kafamızın içinde çalışan dilin yardımıyla oluşur, olgunlaşır. Sanki içimizden konuşarak sessiz bir dil kullanarak yeni yeni düşüncelere ulaşırız. Ulaştığımız yeni düşünceleri yine dil biçiminde ortaya koyar, onları başkalarına ulaştırırız. Böyle sürekli olarak düşünce dili, dil de düşünceyi etkiler durur.

Bu parçada anlatılmak istenen aşağıdakilerden hangisidir?

A)Düşüncelerimiz dilin yardımıyla geniş kitlelere yayılır.
B)Kafamızdaki düşünceleri açığa çıkarmak için dili kullanmak zorundayız.
C)Birtakım eksikliklerimizi dil yoluyla kapatırız.
D)Dil, insanlara yeni yeni imkânlar sunan bir unsurdur.
E)Dille düşünce arasında sürekli bir etkileşim vardır.

10)Sözcüklerin gücü kendi içlerinde değil, kullanılışlarında, uygulanışlarındadır. Bir sözcük tek başına iken kulağımıza hoş gelebilir ya da sözcüğün anlamı çok güçlü olabilir; ama bakarsınız aynı sözcük cümle içinde yersiz ve anlamsız düşmüştür. Çünkü bu bir gösteriş, süs konusu değildir; anlatımın düşünceye uydurulması konusudur. Kullanılan araçların parlaklığı ya da büyüklüğü ile değil, onların kullanıldıkları yere uygunluğu ile ilgilidir bu; edebiyat eserinin sağlamlığı buradan gelir.

Bu parçadan aşağıdakilerden hangisi çıkarılabilir?

A)Bir sözcük, cümle içerisinde kullanıldığında onun anlamı çok güçlü olur.
B)Sözcüklerin gösterişi değil; nerede, nasıl kullanıldığı önemlidir.
C)Sözcükleri gösteriş ve süs için kullanmak doğru değildir.
D)Önemli olan sözcüklerin bize ne anlatmak istediğidir.
E)Edebiyat eserinin kalıcılığı, kullanılan sözcüğün anlamlı olmasına bağlıdır.

11)Yeni sanat diye bir şey bilmiyorum. Yeni sanat diye bir şey olamaz da. Nasıl olsun ki bugün yeni olan sanat, her yeni gibi, yarın eskimeye mahkûmdur. Evet, her devirde yeni sanat diye bir moda akım vardır. İşte sembolizm ve sembolistler, fütürizm ve fütüristler, sürrealizm ve sürrealistler! Bu edebi mekteplerin düşüncelerine uygun yazmış sanatçılardan hangileri ayakta kalmıştır? Dikkat edilirse, gerçek sanatkârlar hep böyle moda akımların, insan meselelerini yalnız bir pencereden gören sanat ekollerinin dışında kalmış olanlardır.

Yukarıdaki paragrafta yazar aşağıdakilerden hangisini iddia etmektedir?

A)Yeni edebi akımların doğmasının mümkün olduğunu.
B)Edebiyattaki akımların kalıcılığı yakalayamadığını.
C)Sanattaki yeniliklerin eskimeye mahkûm olduğunu.
D)Gerçek sanatın özgün sanatçılardan çıktığını.
E)Sanat anlayışının kişiden kişiye değişebileceğini.

12)Hayat, sıradanlık üzerine kurulmuştur. Dolayısıyla sıradan olmak kolay, sanatçı olmaksa zordur. Sanatçı, kolaya karşı, zorun yanındadır bu anlamda. Ama temelde seksen sanatçı, bir sıradan adamı sanatçı yapamayacağına göre, bir sanatçı seksen sıradan insanı nasıl sanatçı yapacak? O zaman, nicelikle uğraşmak boş bir çabadan başka bir anlam taşımıyor. Sanatçı, içinde nitelik özü taşımayan, sanat ruhuna dair herhangi bir ışık görmediği hiç kimseyle uğraşmaz.

Yukarıdaki paragrafta vurgulanmak istenen aşağıdakilerden hangisidir?

A)Hiçbir sanatçı sıradan bir hayat yaşamak istemez.
B)Sanatçı olmak isteyen kişi, zorluklarla mücedele etmelidir.
C)Sanatçının, sanatı insanlara sevdirmesi oldukça zordur.
D)Sanatçı ruhu taşımayan hiç kimseyle sanatçı ilgilenmez.
E)Her insanın özünde sanatçı kimliği vardır.

13)Yazılarında dil ve düşünce aynı amaca hizmet eder. Olgulara, olaylara, düşüncelere bilimsel kuşkuculukla bakar, onları sorgular, eleştirir. Halkı eğitmeye çalışır. Bu yüzden yalın, anlaşılması kolay bir dille yazar. Sözcüklerini özenle seçer. Denemeleri içten bir konuşmaya benzer. Somut yaşamdan düşünceye, düşünceden yaşanmış olana bir mekik gibi gider gelir kalemi.

Bu parçaya göre, sözü edilen yazarla ilgili olarak aşağıdakilerden hangisi çıkarılamaz?

A)Yazılarında anlaşılır bir dil kullanır.
B)Bilimsel çevreler için yazmaktan hoşlanır.
C)Düşüncelerini yansıtırken yansız bir tutum içindedir.
D)Düşündüklerini dile getirirken öğretici olmaya çalışır.
E)Anlatımında konuşma havası vardır.

14)Günümüzde çocuklar giderek daha fazla teknoloji bombardımanıyla karşı karşıya kalıyorlar. Bu da onların ev içinde zaman geçirmelerine ve eğlenmelerine yol açıyor. Böyle çocuklar, arkadaşlarıyla buluşup oyunlar oynamak yerine onlarla sanal ortamlarda iletişim kuruyorlar ve fiziksel etkinlikten uzak kalıyorlar. Bu da obeziteye neden oluyor. Genellikle bir şeyler atıştırdıktan sonra televizyon veya bilgisayar karşısına oturuyorlar. Oysa açık havada bol oksijen almaları, güneş ışınlarından yararlanmaları gerekiyor.

Bu parçada, teknolojinin çocuklar üzerindeki olumsuz etkileri arasında aşağıdakilerden hangisine yer verilmemiştir?

A)Yaşıtlarıyla bir araya gelmelerine engel olma.
B)Hareketsiz bir yaşama yöneltme.
C)Şişmanlık sorunuyla yüz yüze gelme.
D)Doğadan ve çevresel etkileşimden uzak kalma.
E)Teknolojik aletler konusunda kendilerini geliştirme.

15)Bugüne kadar yapılan pek çok çalışma, bebeklik döneminde mikroorganizmalara maruz kalmanın, yetişkinlik döneminde bahar nezlesi, astım ve iltihabi bağırsak hastalığı gibi alerjik ve otoimmün hastalıklara karşı direnci artırdığını ortaya koyuyor. Hijyen hipotezine göre de hayatın erken dönemlerinde mikroorganizmalarla tanışmanın, bağışıklık sisteminin gelişmesine katkısı oluyor. Bu konuda uzman tıp doktorları da hijyen hipotezinin, özellikle alerjik ve otoimmün hastalıkların neden arttığı konusuna açıklık getirdiği görüşünde.

Bu parçadan aşağıdakilerin hangisi çıkarılamaz?

A)Bebeklik döneminde mikroorganizmalarla tanışmak, yetişkin çağlarda alerjik hastalıklara yakalanma riskini azaltmaktadır.
B)Erken yaşlarda mikroorganizmalarla karşılaşmak, çocuklarda bağışıklık sistemini geliştirir.
C)Çocukluğunda aşırı hijyenik ortamlarda büyüyenlerin, ileride hastalığa yakalanmaları daha kolaydır.
D)Bahar nezlesi, astım, iltihabi bağırsak hastalıkları aynı hastalık grubunda yer almaktadır.
E)Alerjik ve otoimmün hastalıkların çok görülmesinin nedenlerinden biri de mikroorganizmaların sağlıklı olmayan ortamlarda üremesidir.

16)Günümüz bilişimcileri tarafından geliştirilen yazılımlar ve donanımlar; kâğıt, dosya, klasör, arşiv gibi somut elemanlardan oluşan donanımları ortadan kaldıracak düzeye gelmiş bulunmaktadır. Bu kapsamda ülkemizdeki bazı kurumlar Elektronik Doküman Yönetim Sistemini kullanmaya başlamış ve ıslak imza yerine elektronik imza için altyapıları oluşturmuşlardır. Son zamanlarda sıkça duymaya başladığımız e-devlet, e-Türkiye gibi kavramlar, bilişim alanındaki bu gelişmelerin sonucudur. E-devlet yapısının temelini elektronik bilgi sistemleri oluşturmaktadır. Elektronik Doküman Yönetim Sistemi ise, bu altyapıyı kullanarak kanunla belirlenmiş görevlerin hızlı ve güvenli biçimde yerine getirilmesine imkân sağlamaktadır.

Bu parçaya göre Elektronik Doküman Yönetim Sisteminin asıl amacı aşağıdakilerden hangisidir?

A)Resmî işlemlerin güvenli ve süratli yapılmasını sağlamak.
B)İmza gerektiren işlemlerde güvenliği sağlamak.
C)Yasa kapsamındaki harcamaları en aza indirmek.
D)Devlete bağlı kurumlar arasındaki etkileşimi güçlendirmek.
E)Personel ve araç kullanımı konusunda tasarruf etmek.

17)Sosyoloji ve psikoloji gibi yeterince gelişmiş iki sosyal bilim dalı varken, sosyal psikolojiye niçin gereksinim olduğu sorusu akla gelebilir. Bu sorunun cevabını şöyle verebiliriz: Sosyal psikoloji, çalışma nesnesine sosyoloji ve psikolojide kolayca geliştirilemeyen yeni bir görüş açısı getirir. Şöyle ki, kişi ile toplumun ilişkisi söz konusu olduğunda, psikoloji kişinin belirli bir sosyal ortamda yaşadığını; sosyoloji ise kişilerin bulunduğu ortama kendi özelliklerini getirdiğini birçok zaman gözden kaçırmaktadır. Bu iki disiplinin kendi yapıları içinde ulaşamadıkları esnekliğe sosyal psikoloji sahiptir.

Bu parçadan hareketle aşağıdakilerin hangisine ulaşılamaz?

A)Sosyal psikoloji, hem sosyoloji hem de psikoloji ile yakından ilişkilidir.
B)Sosyoloji, psikolojiye kıyasla sosyal psikoloji alanına daha yakındır.
C)Sosyal psikoloji toplumsal olanla kişisel olanın etkileşimini göz önüne alır.
D)Psikoloji, bireylerin sosyal ortamlarından ziyade kişilik özelliklerine vurgu yapar.
E)Psikolojinin aksine sosyolojide öne çıkan unsur toplumsal yaşamdır.

18)Faraday'a endüksiyonu bulduğunda pek çok kişi sorar: "Peki, bu neye yarar?" diye. Faraday da "Yeni doğmuş bir bebek neye yarar?" diye cevap verir. Bugün elektrik enerjisi üretimi, elektrik motorları gibi sıklıkla kullandığımız teknolojilerin çok büyük kısmı Faraday'ın bu kanununa dayanır. Ona göre bazı şeylerin yalnızca entelektüel merakların tatmini için yapılması değerli olmakla birlikte, bir öngörüler çöplüğü olan bilim tarihinin tabulaştırılmamasına da dikkat etmek gerekir. İşte tam da bu nedenle bilimin "kıymeti kendinden menkul"dür.

Bu parçaya göre aşağıdakilerden hangisi söylenemez?

A)İnsanlığın hizmetine sunulmak için planlanmış her buluşun başlangıçta fayda gösterme ihtimali düşüktür.
B)Yazara göre bilimin var oluş amacı ve öncelikli hedefi topluma pratik anlamda fayda sağlamak olmalıdır.
C)Yazar, bilimin yalnızca pragmatik bir bakışla değerlendirilerek kısıtlanmasına karşı çıkmaktadır.
D)Yazar, yeni bir buluşun faydasının zaman içinde ortaya çıkacağını düşünmektedir.
E)Yazar sadece entelektüel merakların tatmin edilmesini değil, bilim yoluyla ortaya çıkarılabilecek buluşları da önemsemektedir.

19)Neredeyse hiçbir doğal sınırın olmadığı uçsuz bucaksız bir coğrafyadır Mezopotamya. Bu yönüyle ne Mısır gibi geçilemez çölün korumasına ne Hindistan gibi aşılamaz dağların güvencesine ne de Ege gibi çetrefilli bir dünyanın özerkliğine sahiptir. Tam da bu yüzden bu coğrafyada kurulan onca devlet ortalama bir Mısır Firavunu kadar dahi hayatta kalamadı. Ve yine bu yüzden, bu coğrafyada kurulan bütün devletlerin en hayati refleksi, yıkılmamanın yollarını aramak oldu. Bu kaçınılmaz sona şaşırtıcı bir süre direnebilen tek bir istisnadan söz edilebilir: Asur.

Bu parçadan, Mezopotamyayla ilgili olarak aşağıdakilerden hangisine ulaşılabilir?

A)Bölge devletlerinin yaşadığı sıkıntılar, arazinin engebeli olmasıyla ilişkilidir.
B)Bölgede kurulan kimi devletlerin uzun ömürlü olmasının sırrı, komşularıyla iyi geçinmesidir.
C)Bölge, burada kurulan devletlerin sayısının çokluğu bakımından sıra dışıdır.
D)Bölge, ekonomik gelişmişliğini ticaret yolları üzerinde bulunmasına borçludur.
E)Bölgede kurulan devletler, farklı kültürlerden beslenmişlerdir.

20)Cahit Külebi, şiirini ölü malzemeyle oluşturmamıştır. O, eskinin çok şey anlatır gibi görünen sözcüklerinden, bıktırıcı süslemelerinden kaçınmıştır. Onu, halk şairlerinin bir uzantısı ya da çağımızda o şiiri yaşatan biri olarak görenler yanılmaktadırlar. Halk şiirinin birikiminden yararlanmak başka, onu günümüzde yaşatmak başka şeydir. Külebinin şiirini besleyen esas kaynak, halk şiiri değil; Anadolu kültürüdür.

Bu parçada aşağıdakilerden hangisine değinilmemiştir?

A)Kimilerinin Cahit Külebiyi halk şairlerinin bir devamı olarak gördüğüne.
B)Cahit Külebinin, şiirini oluştururken Anadolu kültüründen yararlandığına.
C)Halk şiirinden yararlanmanın onu sürdürmek anlamına gelmediğine.
D)Şiirlerinde söz sanatlarına çokça yer vermediğine.
E)Cahit Külebinin, şiirde anlamı ön plana çıkardığına.

21)Üç yıldır Radikal Gazetesinde çalışan Zeynep Aksoyun ilk romanı Denizkızı, kitapçılardaki yerini aldı. Aksoy, artık hem gazeteci hem de yazar kimliğiyle okurların karşısına çıkıyor. Dil ve anlatımının akıcılığı, konu seçimindeki özgürlüğü ve ayrıntıları yerli yerinde kullanmasıyla okurların yüreğinde şimdiden taht kurdu.

Bu parçadan Zeynep Aksoyla ilgili aşağıdakilerin hangisine ulaşılamaz?

A)Belli konulara hapsolmadığına.
B)İki farklı alanda uğraş verdiğine.
C)Üslubunun pürüzsüz olduğuna.
D)Gereksiz ayrıntıya yer vermediğine.
E)Romanında gazeteciliğin olanaklarından yararlandığına.

22)Yazın dünyasında sözlü geleneğin çok önemli bir yerinin olduğuna inanıyorum. Bu nedenle de yapıtlarımda bu geleneğin destansı, masalsı anlatımını her zaman önemsedim. Ancak dünya edebiyatının, gün geçtikçe bu önemli kaynağını yitirdiğini düşünüyorum. Böylece dünya edebiyatı, samimiyetinden de çok şey yitirmiş oldu. Çünkü sözlü anlatı, destanlar ve masallar samimi sözler ve anlatım biçimleriydi. Pazarı yoktu, şanı şöhreti yoktu. Bu biçimlerin oluşmasında yalnızca insani gereksinimler söz konusuydu.

Düşüncelerini böyle dile getiren bir yazar, bu parçada aşağıdakilerin hangisine değinmemiştir?

A)Yapıtlarında sözlü edebiyatın anlatım biçimlerinden yararlandığına.
B)Dünya edebiyatında sözlü geleneğin önemini yitirdiğine.
C)Sözlü edebiyatın içten bir anlatımının olduğuna.
D)Sözlü geleneğin ortaya çıkışında insana özgü değerlerin yer aldığına.
E)Kimi sanatçıların sözlü edebiyatın önemini kavrayamadığına.

23)Kısa öykünün dünya okurunca ilgiyle takip edilen bir tür olması, değişime kapısını kapalı tutmamasından kaynaklanır. Türün tanımına ve yapısına ilişkin birçok çalışma yapılmış, türle ilgili görüşler her geçen gün çeşitlenmiştir. Bu görüş ayrılıkları kısa öykünün kısa olmasına karşın yazınsal doğası bakımından ne kadar renkli olduğunu gösterir. Kısa öykünün bir durumu gözler önüne sermesi, yaşanmış ya da yaşanabilir sıradan bir olayı yazınsal alanın gizi içinde sıra dışı kılmasıyla mümkündür. Bu yüzden destanların, masalların, efsanelerin akıl dışı olaylarına rastlanmaz kısa öyküde.

Bu parçada kısa öykülerle ilgili olarak aşağıdakilerden hangisine değinilmemiştir?

A)Yeniliklere açık olduğuna.
B)Geniş kitlelerce benimsendiğine.
C)Çeşitlilik içeren bir edebî dokusunun olduğuna.
D)Olağanüstü olaylara yer verilmediğine.
E)Öykü türünün kurallarına sıkı sıkıya bağlı kalındığına.

24)Yazar romanlarında, kabul edilmiş doğruları, alışılagelmiş çağrışımları ve tüm kabulleri yeniden irdelemeye, bunların doğallığını bozmaya çalışır ve de bütün bunları okuyucunun rahatını kaçıracak yöntemler kullanarak yapar. Örneğin yazar, gerçekçi bir anlatımı ansızın bırakıp absürt bir anlatıma geçer veya tam siz kendinizi romanın akışına kaptırmışken ansızın duruma müdahale edip size okuduğunuzun gerçek değil kurmaca olduğunu söyler, siz de neye uğradığınızı şaşırırsınız.

Bu parçada yazarla ilgili olarak anlatılmak istenen aşağıdakilerden hangisidir?

A)Yapıtlarının anlaşılmasının belli bir altyapı gerektirdiği.
B)Yapıtlarını bütünüyle kurmaca olaylara yasladığı.
C)Okurun beklentilerini karşılamaya yönelik bir kaygısının olduğu.
D)Kalıplaşmış yargıları, okuru tedirgin eden anlatım biçimleriyle sorguladığı.
E)Bilimsel ve toplumsal gelişmelerden etkilenerek kendini sürekli yenilediği.

25)Dil mi zengindir duygu mu? Bana göre dil, duygudan zengindir. Üstelik şiir tek başına bir duygu işi asla değildir. Madamın çok güzel duyguları olduğu halde bir türlü güzel şiir yazamadığından şikâyetçi olan genç dostuna verdiği cevabı bilirsiniz Tabi yazamazsınız; çünkü şiir duygularla değil, dil ile yazılır.

Yukarıdaki parçada aşağıdakilerden hangisine değinilmemiştir?

A)Şiirin duyguyla değil dil ile yazıldığına.
B)Güzel duyguları olduğu halde şiir yazamayanların olduğuna.
C)Duygunun tek başına yeterli olmadığına.
D)Duygunun şiir yazmaya engel olduğuna.
E)Madamın genç dostuna şiirin dille yazıldığını söylemesine.

26)Örtük ileti, bir yapıtın yazınsallık ölçütlerinden birisidir. Bu nedenle bir yapıtın, yazınsal anlamda başarılı sayılmasında, iletilerin aktarılma biçimi de dikkate alınır. Yazar, okura kazandırmak istediği duygu veya düşünceyi yapıtta doğrudan aktarırsa hem yazınsallıktan uzaklaşmış hem de okurun keyif alarak öğrenmesini engellemiş olacaktır. Dolayısıyla okurların hem zevk almalarını hem de bir şeyler öğrenmelerini sağlamak için yapıtlarda iletiler örtük olarak yer almalıdır.

Bu parçadan aşağıdaki yargılardan hangisi çıkarılabilir?

A)Kapalı anlatımla oluşturulan yapıtlar, okurun şaşırmasını sağlar.
B)İyi bir yapıtta yazar kendi yaşamından söz etmez.
C)Yazarının okuru belli bir düşünceye yönlendirmeyi amaçladığı yapıtlar yazınsallıktan yoksundur.
D)Bir yapıtın kalıcı olmasını sağlayan en önemli etken açık ya da gizli bir ileti taşımasıdır.
E)Yetkin bir yapıtta okura ulaştırılmak istenen mesaj dolaylı olarak anlatılır.

27)Modern edebiyat incelemelerinin temel belgesi, edebiyat metinlerinin kendisidir. Böyle olmakla birlikte, edebiyat metninin yalnızca kendisiyle açıklanması her zaman mümkün olmaz. Edebiyat metnini edebiyat araştırmalarında tek kaynak olarak kullanmada büyük titizlik gösteren araştırmacıların çalışmalarında bile zaman zaman bir noktanın açıklanabilmesi için başka verilerden yararlanıldığı görülür. Kaldı ki toplumsal yapı, düşünce hareketleri, bilimler ve sanatlardaki gelişmelerin dikkatten uzak tutulmaması, edebiyat incelemelerini zenginleştirip güçlendirir.

Bu parçada vurgulanmak istenen düşünce aşağıdakilerden hangisidir?

A)Bir eser incelenirken onun doğru kavranmasını sağlayacak her türlü kaynaktan yararlanılmalıdır.
B)Her eser özgün bir yapıda oluşturulduğundan değerlendirmesi de genel kurallarla yapılamaz.
C)Bir edebiyat ürünü, ait olduğu çağı tüm yönleriyle yansıtır.
D)Edebiyat incelemesi, edebiyatın devamlılığını ve gelişmesini sağlayan en önemli uğraşı alanıdır.
E)Bir eserin en sağlıklı değerlendirilmesi yine eserde anlatılanlardan yola çıkılarak yapılır.

28)Bu şairler, bu alandaki akımlara karşı çıkmak şöyle dursun, şiirimizin geçmişine de sahip çıkarak kendilerine yeni bir yol çizmeye çalıştılar. Şiiri, bir amaç olarak görerek yetkin bir şiir dünyası oluşturmaya çalıştılar. Giderek şiirsizleşen bir toplumda şiiri gündeme sokmak, şiirin gündemini oluşturmak, şiirin güncel ve kuramsal sorunlarını tartışmak istediler. Bu dilekleri sözde de kalmadı. Bu şairler, hem şiir geçmişiyle barışık bir kuşak oldu hem de şiiri yeniden gündeme taşıdı.

Bu parçada ele alınan şairlerle ilgili olarak aşağıdakilerden hangisi çıkarılamaz?

A)Şiirin estetik yönünü önemsedikleri.
B)Geleneksel şiir birikimlerine değer verdikleri.
C)Şiirin gelişmesi için çalıştıkları.
D)Hiçbir sanatsal anlayışa tepkisel yaklaşmadıkları.
E)Toplumsal temalı şiirler yazdıkları.

29)Ben kitapların okunma zamanları olduğuna inanırım. Zamanı gelince o kitap, okunmak istediğini söyler zaten. Eli kalem tutmaya henüz alışmamış bir çocuğa yazı yazdırmaya çalışmakla, okumayı henüz sevememiş bir çocuğa Suç ve Cezayı okutarak işe başlamak aynı olumsuz sonuçları doğurur.

Bu parçada anlatılmak istenen aşağıdakilerden hangisidir?

A)Yaşla birlikte kişilerin yazınsal ilgileri farklılaşır.
B)Her kitap her yaşta okunmaz.
C)Klasik yapıtlar her yaştan okura seslenmez.
D)Bazı kitapların anlaşılması çaba gerektirir.
E)Algılama yetenekleri gelişen bir çocuk her kitabı okuyabilir.

30) İnsan, hiçbir zaman içinde bulunduğu yaşantıdan, içinde bulunduğu andan memnun değildir. Durmadan daha iyinin, daha güzelin özlemini çeker. Hepimiz uyurken gördüğümüz düşlerden çok, uyanıkken, gözü açık düşler görürüz. Bir de insanların toplum halinde yaşarken hep birlikte gördükleri düşler vardır. Toplum olarak, kişi olarak daha iyiyi, daha güzeli ararlar. Her zaman gelecek için hayaller kurarlar ya da geçmiş günlerin güzelliğine, iyiliğine inandırırlar kendilerini.

Bu parçada anlatılmak istenen aşağıdakilerden hangisidir?

A)Kişi, toplumun ortak duygu ve arzularından mutlaka etkilenir.
B)İnsanlar mutluluğun gelecek günlerde olduğuna inanırlar.
C)İnsan ömrü, mutluluğu aramakla geçip gider.
D)Gerçekçi olmayan insanlar yaşadıkları anı değerlendirmeyi bilmezler.
E)Toplum da, onu oluşturan fertler de yaşadıkları ortamdan ve devirden memnun değildir.

31)Çocuklar için kitap kapakları ve içleri resimlerken, onlara resmi sevdirmeyi ve güzellik duygusunu beslemeyi amaçlayan sanatçının son çalışması, Nasreddin Hoca ile ilgili. Bu kitap serisinin en önemli özelliği, metinlerin de tamamen çizere ait olması. Nasreddin Hocanın keskin zekâsını gösteren, herkesin dilindeki fıkraları seçen sanatçı; bu metinleri renkli, âdeta canlı figürlerle süslemiş. Hocanın her sayfada başka kostümlerle, başka renklerde ve başka başka yüz ifadeleri takınmış hâlde resmedilmesi monotonluğu engelliyor. Sanatçı kullandığı suluboya tekniğiyle okuyucuda sayfalar arasında geziniyor hissi uyandırıyor.

Bu parçada sözü edilen kitapla ilgili olarak aşağıdakilerden hangisi söylenemez?

A)Fıkra metinlerinin eklemelerle zenginleştirildiği.
B)Resimlerin yaşıyor hissi uyandırdığı.
C)En çok bilinen fıkraların seçildiği.
D)Resimlerin, baştan sona ilgiyi canlı tuttuğu.
E)Çocukların estetik algılarının geliştirilmesinin amaçlandığı.

32)Roman ya da hikâye okurları tesadüfî bir okur değildir. Yani okuduğu türle bağı olan, roman-hikâye okumaya kendi okuma eylemlerinin içinde özel bir yer ayırmış olan okurdur. Bu okur, türün dünyadaki ve ülkemizdeki belli başlı yazarlarını tanıyan seçici okurdur. Bu durumda yazar, okura göre yazmayacaktır. Özgür davranacak, sadece kendi romanını, hikâyesini yazacaktır ve okur onu seçecek, bulacaktır. Okuduğu türün sahicisini, hasını sahtesinden ayırt edebilme yeteneğini kazanmış bir okurdur onu takip edenler ne de olsa.

Bu parçada anlatılmak istenen aşağıdakilerden hangisidir?

A)İyi bir roman ve hikâye okuru olmak için belli başlı kitapların okunması gerekmektedir.
B)İyi bir okur roman ya da hikâyeleri değil, kendine yakın hissettiği yazarları seçer.
C)Nitelikli okur, bir romanın ya da hikâyenin değerini hemen anlayacak yeterli bir donanıma sahiptir.
D)Başarılı bir roman ya da hikâye yazarı, kısa zamanda kendi okur kitlesini oluşturacaktır.
E)Roman ve hikâye okurunun nitelikli olması, yazara yapıtlarını istediği gibi oluşturma olanağı verir.

33)Etkili konuşmanın temelinde her şeyden önce samimiyet vardır. Samimi olan her söz, insan yüreğinden gelir ve başkasının yüreğine akar. Başkalarını etkileyeceğim diye bilgiçlik taslayanlar, anlaşılmaz bir dil kullananlar ve karşısındakini muhatap kabul etmezmişçesine davrananlar kendilerini kandırırlar. Bir de duru ve akıcı konuşanları düşünün. Onlar dinleyenlere karşı öyle hassas, öyle naziktirler ki bir anda karşıdakileri kendilerine bağlarlar. Ses tonlarını konuya göre ayarladıkları için dinleyici hiç sıkılmaz. Konuşmalarını örneklerle, fıkralarla, anılarla renklendirmeyi iyi bilirler.

Bu parçaya göre aşağıdakilerden hangisi etkili konuşan insanların özelliklerinden biri değildir?

A)Dinleyicinin beklentisine göre konuyu değiştirme.
B)İncelikli davranışları sayesinde dinleyicilerle sıcak bağlar kurma.
C)Çeşitli anlatılarla sözlerini süsleme.
D)Sesini alçaltıp yükselterek dinleyenlerin ilgisini canlı tutma.
E)Açık bir anlatımla sadece bildiklerini anlatma.

34)Yaşam öyküleri yazarlar için tuzaklarla doludur. Bir bakıma yazarın çok iyi bildiği yaşanmış malzemeye istediği gibi hükmedebilecek olmasının bir kolaylık sağladığı düşünülebilir. Özellikle genç yazarlar için bunun yararlı olduğu söylenebilir. Ama öte yandan bunun tam tersi de olabilir. Yani o malzeme, olanca yaşanmışlık yükü öznel ve duygusal ağırlığıyla yazarın üzerine abanıp onu ezebilir, metni boğabilir. Yine insanın zaaflarının, öfke, pişmanlık, suçluluk, başarısızlık duygularının, kin ve nefretlerinin taşınamayıp yaldızlanarak süslenmesi, iki yüzlülük ile birlikte verilmesi tuzakların bir başkasıdır.

Bu parçada anlatılmak istenen aşağıdakilerden hangisidir?

A)Kendi yaşadıklarından yola çıkan yazarların başarısız olması doğaldır.
B)Genç yazarların kendi yaşamlarından söz etmesi yadırganmamalıdır.
C)Çok renkli bir yaşama sahip yazarların yaşam öyküleri daha çok ilgi çeker.
D)Yazar, yaşananları yapıta aktarmanın rahatlığı yanında riskleri olduğunu da bilmelidir.
E)Kendi yaşamından yararlanmadan yapıt ortaya koyan bir tane bile yazar gösterilemez.

35)Son romanımı ara ara yazarak yaklaşık yedi yılda tamamladım ve her satırında kendimi mutlu hissettim. Bu süreçte zorunluluk yoktu, kaygı yoktu, editörün sıkıştırması yoktu. Kendime ödev vermedim. Plan program yapmadım. Elbette romanı önemsedim ve ona değer verdim. Yaptığım işten keyif aldım. Yine çok önemsediğim ve hayatımın merkezinde olan bir konu hakkında bir roman yazmayı tasarlıyorum. Ana kurgusunu tamamlamak üzereyim, hatta ilk paragrafını yazdım bile. Ama bu tasarladığım yeni romanı yazma sürecinde son romanımı yazarken hissettiklerimi hissetmezsem, masada eğreti oturmaya başladığımı düşünürsem, başka fikirleri tekrarladığımı ve yeni bir şeyin çıkmadığını görürsem yazmayı bırakırım. Buraya kadarmış, derim.

Bu parçada yazarın kendisiyle ilgili olarak anlatmak istediği aşağıdakilerden hangisidir?

A)Yapıtlarını herkesin beğenisine seslenmek için yazmadığı.
B)Yapıtlarını ancak isteyerek ve farklı bir ürün ortaya koyduğu sürece oluşturmaya devam ettiği.
C)Her yapıtına başlarken ilk yapıtıymış gibi heyecan duyduğu.
D)Yayın editörlerinin değil, kendisinin istediği konularda romanlar yazdığı.
E)Romanlarını duygu yoğunluğu yaşadığı anlarda yazmaya devam ettiği.

36)Yazar, bu kitabı kaleme almak için pek çok belgenin izini sürmüş. Yazışmalardan, mektuplardan, günlüklerden yararlandığını söylüyor kitabın sonunda, bu da yapıtın gerçekçiliğini daha da artırıyor. Ama bana sorarsanız bir yapıtın neresinin kurgu, neresinin gerçek olduğu pek de önemli değil. Gerçekten ya da kurgudan yola çıkılmış olsun, ortaya bir yapıt konmuş ve bu yapıt iyi bir üslup işçiliğinin izlerini taşıyor. Sanat yapıtı için bu yeter.

Bu parçada anlatılmak istenen aşağıdakilerden hangisidir?

A)Sanat açısından, bir yapıtın inandırıcılığı temel almasının değil, biçeminin önemli olduğu.
B)Uzun araştırma ve çalışmalar sonucu oluşturulan yapıtların daha uzun ömürlü olacağı.
C)Başarılı yapıtlarda içerikle biçimin uyum içinde bulunduğu.
D)Gerçekçi bir yapıt ortaya koymak için gözlem dışında çeşitli belgelerden de yararlanılması gerektiği.
E)Kurgu bakımından zayıf olan yapıtlarda bu eksikliğin anlatımla giderilebileceği.

37)Dilin yanlış kullanımına örnekler ararsanız yabancı televizyon filmlerinin ve dizilerinin alt yazıları zengin birer madendir size. Orada kulağınıza çalınan tuhaflıkların asıllarının ne olduğunu ise ancak ipuçlarından, belirtilerden çıkarabilir, bazen de hiç çıkaramazsınız. Televizyonlara çeviri yapanların çoğu özgür ya da sadık çeviri illetlerinden birine tutulmuştur. Kiminin kulakları iyi işitmez, söyleyişleri yakın olan kelimeleri birbirinin yerine kullanır. Deyim, atasözü diye bir şeyle hiç tanışmamış gibidirler. Sözcüklerin birden fazla anlamı olabileceğini akıllarına getirmezler. Bazen hem İngilizce hem Türkçe yönünden pek fukaradırlar.

Bu parçaya göre televizyon için yapılan çevirilerle ilgili olarak aşağıdakilerden hangisi söylenemez?

A)Ses benzerliği olan sözcüklerin birbiriyle karıştırıldığı.
B)Kalıplaşmış sözlere hiç dikkat edilmediği.
C)Alt yazıları, yazın kökenli olmayan çevirmenlerin tercüme ettiği.
D)Kimi çevirmenlerin iki dili de yeteri derecede bilmediği.
E)Sözcüklerin tek bir anlamıyla yetinilmesinin yanlışlıklara yol açtığı.

38)Deneme türünün özünde sanatsallık ve esneklik vardır ve bu nitelikler onu öteki değerlendirici türlerden ayırır. Deneme yazarı, klişelere karşı çıkar; eleştirici bir görev yüklenmektedir, dolayısıyla sınırlı ama nitelikli bir okuyucu topluluğuna hitap eder. Gazete, dergi gibi yayın organlarında yayımlanması denemenin yalnızca el attığı konuları değil, kapsamını ve biçemini de belirlemiştir. Denemeci, hemen her konuya değinir, birkaç sayfada sıra dışı bir söyleyişle derdini anlatır. Ele aldığı konuya mutlaka içinden geldiği gibi, kendi penceresinden yaklaşır.

Bu parçadan denemeyle ilgili olarak aşağıdakilerden hangisi çıkarılamaz?

A)Kalıplaşmış anlayışların barınamadığı.
B)Gazete ve dergilerde en çok ilgi çeken tür olduğu.
C)Seçkin bir okur kitlesinin olduğu.
D)Sunulduğu yayın organlarının, içeriğini ve üslubunu etkilediği.
E)Konuların özgün yaklaşımlarla işlendiği.

39)İletişim çağının insanları olarak önceki çağın insanlarına oranla daha iyi bilgilendiğimiz; dünyadaki olayları, durumları, düşünceleri daha iyi izleyebildiğimiz ileri sürülebilir mi? Dünyanın bir ucunda söylenen bir sözü ya da yaşanan bir olayı öbür ucunda duyabilmek ya da görebilmek, daha iyi bilgilenmek anlamına gelir mi? İletişim araçları nesnel olarak bilgi aktarıyorsa, gerçeklere bağlı kalıyorsa gelir elbette Ne var ki çok çeşitli çıkarlar ve engeller, devletler düzeyinden kişiler düzeyine, gerçeklere bağlı kalmaya olanak tanımıyor çoğu kez. Çıkarlara, çıkarların çizdiği politikaya ters düşülmediği kadar nesnel olunabiliyor, gerçeklere bağlı kalınabiliyor. Çıkarlar gerektirdiği anda abartmalar, gerçekleri gizlemeler, çarpıtmalar, saptırmalar her şeyi bir anda denetime alıveriyor.

Bu parçada asıl söylenmek istenen, aşağıdakilerden hangisidir?

A)Çağımızda iletişimin çok daha hızlı ve etkili olması, iletişim araçlarına duyulan güveni artırmamıştır.
B)İletişimde teknolojiden yararlanılması, haber alma ve vermenin eski değer ve önemini kaybetmesine yol açmıştır.
C)Çağımızda yaygınlaşmış ve kolaylaşmış olmasına karşın iletişimin güvenilir bilgi aktardığından emin olunamaz.
D)Hangi teknolojileri kullanırsa kullansın gerçeği aktarmayan iletişim kanalları, gözden düşecektir.
E)Teknolojinin iletişim alanını ele geçirmesidoğru haberlerin, gerçeklerin aktarılmasını engellemektedir.

40)Fotoğraf icat olduğunda resim sanatının önemini yitireceğini, dahası yok olacağını ileri sürenler bile olmuştu. Sinema icat olduğunda da benzer şeyler fotoğraf için söylenmişti. Resim sanatı, fotoğrafın asla yapamayacağını yapmayı sürdürdü. Fotoğraf da sinemanın asla beceremeyeceğini. Hepsi dünyayı, yaşamı yorumlamanın kendine özgü dilini, dillerini oluşturdu.

Bu parçada anlatılmak istenen aşağıdakilerden hangisidir?

A)Sanat eserleri dış gerçeği yorumlayarak sunar.
B)Her görsel sanat dünyayı ve yaşamı kendine has yorumlar.
C)Fotoğraf sanatı olayları resimden daha nesnel biçimde yansıtır.
D)Sanatın amacı toplum sorunlarını yansıtmak ve bunlara çözümler üretmektir.
E)Sinema gereken desteği bulamadığı için kaliteli filmler ortaya çıkmamaktadır.

41)Toplumcu gerçekçi Türk edebiyatının usta ismi Orhan Kemalin temel kaygısı önce ekmek olan insanları ve bu insanların özlemlerini anlattığı Önce Ekmek adlı öykü kitabı geçtiğimiz günlerde tekrar basıldı. Önce ekmek diyenlerin dünyasından çocuklara eserlerinde önemli bir yer veren Orhan Kemalin bu öykü kitabında da çocuklar ön planda. Kitaptaki 17 öykünün sekizinin baş kahramanı çocuklar. Bu öykülerde çocuklar ekmek kavgasının neferleri oldukları gibi tam da Orhan Kemalin inandığı ışıklı, aydınlık tarafları olan kişiler. Orhan Kemal, insanlığın yarını adına görmek istediklerini çocukların dünyasında somutlaştırıyor. Yazar insana inanır, yarını kurma mücadelesinde öncelikle insana önemli bir rol verir. Duru bir Türkçeyle yazılmış öykülerde dikkatimizi çeken bir diğer nokta, Orhan Kemalin insan psikolojisini yansıtmadaki başarısıdır.

Bu parçada Orhan Kemalle ilgili aşağıdakilerden hangisi çıkarılamaz?

A)Öykülerinde rahatça anlaşılan bir dil kullandığına.
B)Gelecek için düşündüklerini öykülerinde anlattığı çocuklarda somutlaştırdığına.
C)Öykülerinde insanın duygu dünyasını anlatma konusunda başarılı olduğuna.
D)Öykülerinde ekmek kavgası içinde olan insanları anlattığına.
E)Öykülerinin konularını seçerken günceli anlatmaya çok fazla dikkat ettiğine.

42)Nobel ödüllü yazar Necip Mahfuz tüccar bir ailenin çocuğu olarak 1912de Kahirede doğmuştu. Felsefe eğitiminden sonra ülkesindeki ününü 1939 yılında başladığı hikâye ve roman yazarlığıyla sağlamıştı. İlk ürünlerinde tarihi roman türüne ilgi duymakla birlikte, bir süre sonra toplumsal sorunlara eğilmiştir. Yapıtlarında en çok da Mısır orta sınıfının hayatını ele almıştır. Yazar, kendisinden önce gelen ustaların izinden gitmiş ve Arap romanında yeni bir devir açmıştır. Geride kırk kadar roman, yüz kadar öykü ve otuzu aşan senaryo bırakmıştır. Bir bütün olarak baktığımızda Mahfuzun hayatı ve romanlarıyla modern Mısırın siyasi ve toplumsal tarihi bütünüyle örtüşecektir.

Bu parçada sözü edilen sanatçıyla ilgili aşağıdakilerden hangisine değinilmemiştir?

A)Roman türünde Arap edebiyatında yeni bir çığır açtığına.
B)Romanlarında tarihten ve toplumdan seçtiği konulara değindiğine.
C)Yazmayı yaşam biçimi haline getirdiğine.
D)Kendinden önceki büyük yazarları örnek aldığına.
E)Değişik türde eserler yazdığına.

43)1979 yılında kurulan yayınevimiz Okumak çocuklar için serüven olmalı! anlayışından yola çıkarak günümüz çocuklarının severek, eğlenerek okuyacakları kitaplar basmaya çalışıyoruz. Çocukların sosyal, düşünsel, duygusal gelişimlerine katkıda bulunacak nitelikli eserler üretmekteyiz. Bu amaç doğrultusunda çocuğun yaşamından yola çıkan, gerçek dünyada var olan olayları, ilişkileri ve güzellikleri çocuğun hayal dünyası ile birlikte anlatan kitapları seçmekte ve sunmaktayız. Yayımladığımız çocuk kitaplarının sadece bir kültür hizmeti olmadığının, bu ülkenin geleceğini de üzerinde taşıdığının bilincindeyiz. Çevreye, topluma duyarlı gençlerin yetişmesine katkıda bulunma arzusu ve bu sorumluluk duygusuyla yolumuza devam ediyoruz.

Bu parçada sözü edilen yayıneviyle ilgili aşağıdakilerden hangisine değinilmemiştir?

A)Yayımladıkları eserlerle topluma faydalı gençler yetiştirmeyi hedeflediklerine.
B)Çocukların gelişimine yardımcı olacak eser yayımladıklarına.
C)Çocukların yetişkinlerle yaşadıkları sorunları yayımladıkları eserlerde dile getirdiklerine.
D)Yayımladıkları kitaplarda çocuğun yaşadıklarıyla hayal gücünü birleştirdiklerine.
E)Çocukların eğlenerek okuyacakları kitaplar üretmeye çalıştıklarına.

44)Tanzimatla birlikte siyasal ve toplumsal yaşamda başlayan yenileşme, ister istemez yazın alanında yankısını gösterir. Gazetelerin yayımlanması, yeni düzyazısal türlerin denenmesi, şiire yeni kavramları yerleştirme çabaları eleştirel boyutlu tartışmaları beraberinde getirmiştir. Ancak belirli konuların etrafında dönüp durur bu tartışmalar. Bunlara bir ad koymak gerekirse bir tür gramer eleştirisi gibidir. Yapıtlarda kullanılan Arapça, Farsça sözcüklerin kullanımlarındaki yanlışlar üzerinde durulur. Yabancı kökenli sözcüklerle oluşturulmuş tamlamaların kurallara uygun olup olmadığı tartışılmıştır.

Parçada Tanzimat dönemiyle ilgili aşağıdakilerden hangisine değinilmemiştir?

A)Düzyazıda yeni türlerin denendiğine
B)Eleştirilerin daha çok dille ilgili olduğuna
C)Dilde yabancı kökenli sözcüklerin daha fazla kullanıldığına
D)Yapıtlarda sosyal değişimin izlerinin görüldüğüne
E)Toplumsal yaşamda birtakım değişikliklerin yaşandığına

45) Yıllardır yurt dışında yaşıyorum. Görevim dolayısıyla bir ülkeden başka bir ülkeye akıp giden bir yaşam benimkisi. Ama hiçbir zaman Türkiyeden kopmuş hissetmedim kendimi. Çünkü ilk günden beri düzenli olarak yazı gönderiyorum dergi ve gazetelere. Bu yazıların her biri, ülkemle aramda yeni bir bağ oluyor, insan olarak uzaktayım, ama yazılarımın bana sağladığı bu inanılmaz olanakla duygu ve düşünce olarak hep ülkemdeyim, olup bitenlerin en yakın tanığı konumundayım aslında.

Bu parçada yazarın asıl anlatmak istediği aşağıdakilerden hangisidir?

A)Yazıları aracılığıyla ülke gündeminden hiç uzak düşmediği.
B)Yurt dışında yaşamanın kimi kolaylıklarının olduğu.
C)Mesleğinin zorluklarını yazı yazarak yenmeye çalıştığı.
D)Ülke gündeminin yurt dışından daha kolay izlendiği.
E)Teknolojinin, ülke sorunlarının dünyanın her yerinden izlenmesine olanak sağladığı.

46)Yazdığım bütün şiirleri, benden çalmışlar gibi özlüyorum. Onların sahibi olmadığımın bundan daha inandırıcı kanıtı olabilir mi? Hiç olmazsa yalnız bana ait bir tek şiirim bulunsaydı. Benden başka kimseye göz kırpmayan, benden başkasıyla dertleşmeyen, benden başkasının duygularına şahit olmayan bir şiirim...

Bu parçaya göre şair, aşağıdakilerden hangisine özlem duymaktadır?

A)Kimseyle paylaşmadığı bir şiire.
B)Herkesin dilinde dolaşan bir şiire.
C)Hiçbir şairin yazamayacağı bir şiire.
D)Biçimsel açıdan kusursuz bir şiire.
E)Duygularını en iyi şekilde dile getiren bir şiire.

47)Şairin kırk yıllık şiir birikimi, ilk kez bu kitapta bir araya geliyor. Yalnızca yeni şiirleri yer almıyor kitapta. Çeşitli dergilerde eskiden yayımlanmış şiirlerini de içeriyor kitap. Şiirlerde çok farklı yenilikler göze çarpıyor. Biçimsel kalıplara başkaldırıyor şair. Uyağa körü körüne bağlanmıyor. Bu bakımdan kitaptaki şiirler, düz bir şiir okurunun kolay kolay anlayacağı türden değil. Türk dilinde bir başka şairin şiiriyle ne benzerlik ne de ilişki taşıyor onun şiirleri.

Bu parçada sözü edilen şairle ilgili aşağıdakilerden hangisine değinilmemiştir?

A)Uzun yıllara dayanan şiir birikimini bir kitapta topladığına.
B)Eski ve yeni şiirlerini bir araya getirerek bir kitap çıkardığına.
C)Şiirin kalıplaşmış özelliklerinden yararlanmadığına.
D)Okurla iyi ilişkiler kurmakta zorlandığına.
E)Şiirlerinin kendine özgü bir yapısının olduğuna.

48)Reklamı farklı ve unutulmaz kılan pek çok etken var şüphesiz. Her dönem kendi başarı kriterlerini oluştursa da, reklam bugün gittikçe teknolojiye yaslanıyor. Yalnızca müzik, fotoğraf ya da sinemadan değil, teknolojinin bütün olanaklarından yararlanıyor. Parlak fikirlerle ortaya çıkan bir iki reklamın dışında bugünün en başarılı reklamları, teknolojiyi en iyi kullananlar arasından çıkıyor.

Bu parçada asıl vurgulanmak istenen aşağıdakilerden hangisidir?

A)Reklamların düşünsel bir altyapısının olduğu.
B)Her yönetmenin amacının, başarılı reklamlar çekmek olduğu.
C)Sıra dışı düşüncelerle ortaya çıkan reklamların, daha çok ilgi gördüğü.
D)Teknolojinin reklam çekimlerinde kolaylık sağlasa da niteliği düşürdüğü.
E)Günümüzde teknolojiden olabildiğince yararlanılarak çok güzel reklamların çekildiği.

49)1964ten beri birçok çevirinin altında imzası vardır onun. Jean Paul Sartre, Albert Camus gibi sanatçıların yapıtlarını Türkçeye o kazandırdı. Dilin, edebiyatın, sanatın, hayatın güzelliklerini arayan, bulduklarını okurlarıyla paylaşmanın coşkusunu yaşayan, aydınlatıcı, zenginleştirici bilgiler aktaran bir denemeci o. Sanattan yola çıkarak aydınlık yaklaşımıyla giriştiği çabalarla bir yaşama sanatı ustası... Dil, yazın ve çeviri ustası olarak Türk okuyucularını doyuran bir sanatçı...

Bu parçada sözü edilen sanatçıyla ilgili olarak aşağıdakilerden hangisi çıkarılamaz?

A)Birçok yabancı eseri Türkçeye kazandırdığı.
B)Yapıtlarında, sanatın ve yaşamın güzel yönlerini yansıtmaya çabaladığı.
C)Çevirilerinde doğal ve akıcı bir anlatım kullandığı.
D)Denemelerinin zengin bilgilerle yüklü olduğu.
E)Birtakım güzellikleri okurlara aktarmaktan mutluluk duyduğu.

50)Akıcı, yalın dili sayesinde zevkle okunacak nitelikte bir kitap bu. Diğer yandan, bu kitap, okuyucu için yeni pencereler açıyor. Yazarın derinlikli bilgi birikiminin de etkisiyle okurlar için, aydınlatıcı ve yol gösterici bir niteliğe sahip bu kitap. Hiç de yabancı olmadığımız şeyleri yeni bir yöntemle, yeni bir bakışla anlatıyor.

Bu parçada sözü edilen kitapla ilgili olarak aşağıdakilerden hangisine değinilmemiştir?

A)Açık ve anlaşılır bir anlatımının olduğuna.
B)Okura farklı bakış açıları kazandırdığına.
C)Keyifle okunabilecek nitelikte olduğuna.
D)Yazarının çok yönlü bir kültür adamı olduğuna.
E)Bilinen konuları yeni bir bakış açısıyla anlattığına.

51)Bu roman, yazarın yaşadığı sokağı bir fotoğraf gerçekçiliğiyle yansıtıyor. Yazar, sokağında yaşananlara kendini bir çocuk yerine koyarak, olaylara bir çocuk gibi bakıp aktarıyor. Bir bakıma çocukça anlatıyor yaşananları. Sokaktaki her kişi için bir bölüm yer alıyor romanda. Bu bölümler kendi içinde bütünlük taşıyor. Bunlar, bağımsız bir öykü niteliğine sahip. Bu durum, romanı sıkıcılıktan kurtarıyor, çabuk okunur kılıyor.

Bu parçada sözü edilen romanla ilgili olarak aşağıdakilerden hangisi söylenemez?

A)Sokağa tutulan bir ayna olduğu.
B)Farklı bölümlerden oluştuğu.
C)Sorunlara çözüm yolları önerdiği.
D)Çocuksu bir bakış açısıyla yazıldığı.
E)Kolay okunur nitelikte olduğu.

52)Bir şairin hayatının çeşitli dönemlerinde sevdiği şiirleri üzerinde durmak, onun davranış ve eğilimlerini anlamaktan yana vazgeçilmeyecek ipuçları verir. Şairin beğendiği şiir, onun o güne kadar yazdığı şiirlerin en güzeli, en başarılısı olmasa bile, bazen kendisinin de açıklayamayacağı şekilde kendisini yansıtan, kısacası tüm hayatının bilançosu olan bir şiirdir. Şair, tarafsız bir gözle bakamaz o şiire; kusurları varsa göremez. Yalnız, o şiirin herkesten çok kendisine bir şeyler söylediğini, onun bir zaman parçasını yok olmaktan kurtarmış bir fotoğraf, bir ayna olduğunu bilir. Şair, ileride yazacağı bir şiiri şairlik imzasını taşıyabilecek daha kıymetli bir eser olarak görebilir. Şairin bu değişimi bizim açımızdan olumludur. Çünkü şairi meşgul eden meselelere, onun sanatını damgalayan özel durumlara biraz daha yaklaşmış oluruz.

Bu parçada vurgulanmak istenen aşağıdakilerden hangisidir?

A)Şiir zaman içinde değişik yorumlara açık anla katmanlarına sahiptir.
B)Her şair, yaşadığı çağın ölçütleri ile değerlendirilmelidir.
C)Şairleri anlamak için o dönemin koşullarını da bilmek gerekir.
D)Şairin farklı dönemlerine ait şiirler, onun hayata karşı aldığı tavrı anlamak açısından önemlidir.
E)Dünün şairinin, bugünün şiirine sunacağı önemli bir birikimi vardır.

53)Bir şairin hayatının çeşitli dönemlerinde sevdiği şiirleri üzerinde durmak, onun davranış ve eğilimlerini anlamaktan yana vazgeçilmeyecek ipuçları verir. Şairin beğendiği şiir, onun o güne kadar yazdığı şiirlerin en güzeli, en başarılısı olmasa bile, bazen kendisinin de açıklayamayacağı şekilde kendisini yansıtan, kısacası tüm hayatının bilançosu olan bir şiirdir. Şair, tarafsız bir gözle bakamaz o şiire; kusurları varsa göremez. Yalnız, o şiirin herkesten çok kendisine bir şeyler söylediğini, onun bir zaman parçasını yok olmaktan kurtarmış bir fotoğraf, bir ayna olduğunu bilir. Şair, ileride yazacağı bir şiiri şairlik imzasını taşıyabilecek daha kıymetli bir eser olarak görebilir. Şairin bu değişimi bizim açımızdan olumludur. Çünkü şairi meşgul eden meselelere, onun sanatını damgalayan özel durumlara biraz daha yaklaşmış oluruz.

Bu parçadan aşağıdakilerin hangisine ulaşılamaz?

A)Bir şairden, şiirlerini her zaman için nesnel değerlendirmesi beklenmemelidir.
B)Bazı şiirler şairin duygu dünyasına ışık tutan, âdeta onu özetleyen niteliktedir.
C)Şairin şiirleriyle ilgili değişik değerlendirmeleri, onun tutarsızlığını gösterir.
D)Şairin zaman içindeki değişimi, sanatını daha iyi anlamamıza yardımcı olabilir.
E)Şiirde şairin de yorumlamakta zorlandığı, iç dünyasının yansımaları bulunabilir.

54)Kendinizi morali bozuk, sinirli veya tembel hissediyorsanız bulunduğunuz ortamın renklerini gözden geçirmenizde fayda var. Çünkü ortamın rengi, insan psikolojisini olumlu veya olumsuz etkileyebiliyor. Kırmızının dikkat çekici bir renk olduğunu biliyoruz. Ancak bunun yanında kanın akışını harekete geçirme ve hırçınlığı temsil etme özelliği de var. Turuncu rahatlatan bir renk, ayrıca sayıca kalabalık gösterdiği düşünüldüğünden genelde kafelerde kullanılıyor. Gri ise durağanlığı temsil eder. Yaratıcılığı öldüren renktir. Yollar, dikkat dağıtıp kazalara sebebiyet vermemek için rengârenk değil de grinin tonlarındadır. Levhalar için aynı şey geçerli değil. Uyarı levhaları dikkat çekmesi açısından kırmızıdır. Bilgi verici levhalar mavidir. Mavinin bilgi aşılama özelliği vardır. Bunun yanında sinir sistemini yumuşatır ve sakinlik verir.

Bu parçada renklerle ilgili olarak aşağıdakilerden hangisine değinilmektedir?

A)Etkilerinin kişiden kişiye değişiklik gösterebileceğine.
B)Farklı zamanlarda farklı tepkiler oluşturacağına.
C)Günlük hayattaki kullanımlarında psikolojik etkilerinin dikkate alındığına.
D)Duygu dünyasının şekillenmesinde konu ile ilgili eğitimin önemli olduğuna.
E)Gelişmelere bağlı olarak tercihlerin değişebilirliğine.

55)Dünyada birçok yer gördüm; ama gördüklerim arasında en çok İstanbulu sevdim. Dönüp dolaşıp sonunda yine ona geliyorum. Bu görkemli kenti yeterince anlatmadığımı düşünüyor ve bunun nedenini bulmaya çalışıyorum. Sanırım bu, insanın yakınındaki güzellikleri kanıksayıp onlara gereken ilgiyi göstermemesinden kaynaklanıyor. Bu nedenle kalkıp dünyanın en uzak köşelerindeki kentlere gidiyor, oraları tanıtıyor; ama İstanbulu hep erteliyorum. Oysa bu kentin tanıtılacak  o kadar çok yönü var ki Bundan sonra onları yazmak istiyorum.

Bu parçada anlatılmak istenen aşağıdakilerden hangisidir?

A)Değişik yerlerin, farklı kültürlerin, insanların hep ilgisini çektiği.
B)Görülmeyen yerlerle ilgili yazıların okurları daha çok etkilediği.
C)Yaşanılan yerle ilgili sıradan birçok yazı yazıldığı.
D)İnsanların, çevrelerindeki güzellikleri geç fark ettiği.
E)Görme ve öğrenme isteğiyle insanların çok farklı coğrafyalara gittiği.

56)Çocuk aklının şaşırtıcılığı basitliğinde yatar. Hayalle dolan ve yabancılaşan yetişkin beyni, basit olan çocuk aklı karşısında şaşkınlığa düşer. Çocuğun doğayla ve dille olan bu dolaysız bağı, henüz yabancılaşmamış beyni, onu yetişkinlerden daha gerçekçi kılar. Çoğu zaman, söylediği sözlerin, kurduğu bağıntıların bizi şaşırtması bu nedenledir.

Bu parçadan aşağıdakilerin hangisi çıkarılabilir?

A)Çocuklar, yaşadıkları olaylardan büyüklerden daha çok etkilenir.
B)Çocukların düş gücü büyüklerinkinden daha çok gelişmiştir.
C)Çocuklar, gördükleri her şeye büyük bir merakla yaklaşırlar.
D)Büyüklerin göremediği basit gerçekleri çocuklar dile getirebilir.
E)Çocuklar düşünce dünyalarının sınırlarını büyüklerin isteklerine göre çizerler.

57)İnsanlar artık birçok şeyi anımsama gereği duymuyor. Bu durum anı biriktirme alışkanlığını da ortadan kaldırıyor.  Bir zamanlar benim fotoğraf çekme tutkum vardı. Bir sürü fotoğraf çektim, çoğunu da kitaplarımda kullandım. Sonra birdenbire fotoğraf çekmeyi bıraktım. Çünkü fotoğrafını çektiğim şeyler üzerinde hiç düşünmediğimi ve bir süre sonra onları anımsama gereği bile duymadığımı fark ettim. Yaptığım sadece, elimde bir makineyle dolaşıp deklanşöre basmaktı. Bu da bana pek anlamlı gelmiyordu.

Bu parçaya göre aşağıdakilerden hangisi söylenebilir?

A)İnsanların önemli bulduğu olayları anımsadıkları.
B)Kimi fotoğrafların insanın düş gücünü sınırlayabileceği.
C)İlerleyen teknolojik olanaklara çabuk uyum sağlandığı.
D)Kolayca elde edilen görüntülerin insanları düşünce tembelliğine itip belleksizleştirdiği.
E)Kimi alışkanlıkların, kişilerin öz eleştiri yapmasını engellediği.

58)Mükemmelin peşine düşmüş her birey için yaşam zordur. Böyle bir tutum içinde olanlar, kendi yaşamını ve çevresindekilerin yaşamını zorlaştırır. Çünkü onlar bir tür ulaşılmazın peşine düşmüşlerdir. Bunun için, ulaşma aşaması onlara keyif verir, onun uğruna mücadele etmekten zevk alırlar. Divan edebiyatı şairleri gibi, sevgili değildir onların derdi, sevgiliye kavuşma yolunda çektikleri cefadır.

Bu parçaya göre kusursuzu arayanlarla ilgili olarak aşağıdakilerin hangisi söylenemez?

A)Her yönden yetkinliğe erişmeleri uzun zaman alır.
B)Kusursuzu ararken, yaşamı güçleştirirler.
C)Kusursuzu arayanlar, yakınındakilere de sıkıntı verirler.
D)Kusursuzu bulmaları neredeyse olanaksızdır.
E)Amaca ulaşmaktan çok, harcadıkları çabayı önemserler.

59)22 yıl öncesine kadar Urfa-Adıyaman çevresinde yaşayanlar, göl kavramına pek alışık değildi. Atatürk Baraj Gölü 1990da su tutmaya başladığında, yöre halkı sadece göl ile değil suyun getirdiği farklı bir kültürle de tanışmaya başladı. Bugüne kadar sulama ve içme suyu olarak kullanılan 81,7 kilometre karelik devasa su kütlesi balıkçılık için de elverişliydi. Ancak araştırmacılar, gölde balıkçılığın kontrollü yapılması gerektiğini söylüyorlar. Çünkü kontrolsüz girişimlerin gölün ekosistemine geri dönüşü olmayan zararlar verebileceğini düşünüyorlar. Gölde 15e yakın balık türü ve balık miktarı açısından zengin bölgeler saptandı. Ancak bu balıkların yüzde 90ını ekonomik değeri düşük türler oluşturuyor. Araştırmacılara göre baraj gölü henüz olgunluğa erişmemiş koca bir dev ve onu doğru yola sokmanın tam zamanı.

Bu parçada Atatürk Baraj Gölüyle ilgili olarak aşağıdakilerden hangisine değinilmemiştir?

A)Yöre halkının yeni bir durumla karşı karşıya kaldığına.
B)Çevresindeki illerin iklimini etkilediğine.
C)Birçok balık türünü barındırdığına.
D)Balıkçılığın bilinçli olarak yapılması gerektiğine.
E)Çalışmalarla, daha çok yararlanılabilir duruma getirilebileceğine.

60)Eğer kendinize çevreci diyorsanız, nükleer enerjiye hemen kötü damgasını yapıştırmaya adaysınız demektir. Oysa, Ateş iyi mi, kötü mü? diye sorulsa ne dersiniz? Ateş, her yıl binlerce dönüm ormanımızı yakıyor. Kazayla evlerimiz, teknelerimiz yanıyor. Buna rağmen ateşe kötü diyebilir miyiz? Diyemeyiz; çünkü uygarlığın başlangıcı ateştir. Tıpkı ateşin gelip ormanlarımızı yakması gibi, nükleer enerji de zararlı olabilir. Yapmamız gereken şey, onu kontrol altında tutmaktır.

Bu parçada nükleer enerjiyle ilgili olarak anlatılmak istenen aşağıdakilerden hangisidir?

A)Zararlarından nasıl korunulacağı konusunda çeşitli çalışmalar yapılmaktadır.
B)Günümüzde oldukça önemli bir yere sahiptir.
C)Üretilirken ve kullanılırken dikkatli davranıldığı sürece, herhangi bir tehlike yaratmaz.
D)Hangi alanda kullanılırsa zararsız olacağı henüz saptanmamıştır.
E)Çevreye ve canlılara vereceği zararlar uzun yıllar sürecektir.

61)Bilinç akışı yöntemi, anlatıdaki karakterlerin aklından geçenlerin, duygu, düşünce ve anılarının aktarıldığı bir tekniktir. Bu yöntemle, duygu ve düşüncelerin hiçbir sıkı denetim ya da kısıtlamaya uğramadan olduğu gibi aktarılması sağlanır ve anlatı zenginleşir. Böylece okur, gerçeği farklı boyutlarda görme ayrıcalığına kavuşur.

Bu parçadan, bilinç akışı yöntemiyle ilgili olarak aşağıdakilerden hangisi çıkarılamaz?

A)Olaylara çok yönlü bakma olanağı verir.
B)Karakterleri değişik yönleriyle tanıtır.
C)Son zamanlarda sıkça kullanılmaya başlanmıştır.
D)Gerçeğin birden çok yüzü olduğunu düşündürür.
E)Anlatılanlarda doğallık önem taşır.

62)Bir kozmetik firması tarafından İngilterede ve ABDde yüzlerce kadının katılımıyla yapılan çalışma, her on kadından birinin çarşamba gününü haftanın en stresli günü olarak gördüğünü ortaya koydu. Çalışmaya göre çarşamba günü öğleden sonra enerji düzeylerinin dibe vurması, iş stresinin tavan yapması ve ev işlerinin biriktiği hafta sonundan kalan yorgunluğun tüm etkisini göstermesi sonucu kadınlar kendilerini yaşlı hissediyorlar. Çalışmaya katılan kadınların % 60ının düşüncesine göre, kadınların kendilerini en mutlu hissettikleri gün ise cuma.

Bu parçadan, kadınlarla ilgili olarak aşağıdakilerin hangisi çıkarılabilir?

A)Hafta sonu yorgunluğunun, onları haftanın başında psikolojik olarak etkilediği.
B)İşlerinde daha verimli ve başarılı olabilmelerinin tek yolunun hafta sonu dinlenmek olduğu.
C)Haftaya nasıl başlarlarsa devamında da kendilerini öyle hissettikleri.
D)İş hayatı ile ev hayatı arasında bir tercih yapmalarının zorunlu olduğu.
E)Hafta ortasında kendilerini kötü hissetmelerinin, iş ve ev hayatının getirdiği sıkıntılardan kaynaklandığı.

63)Bir araştırma dolayısıyla otuz kırk yıl öncesinin edebiyat dergilerini tararken bir şey çekti dikkatimi, şaştım. Kırk yıldır tartıştığımız sorunlar hemen hiç değişmemiş. Bugün tartışılan sanat ve edebiyat sorunlarıyla o yıllarda tartışılanlar arasında büyük bir benzerlik, neredeyse aynılık var. O zaman da bugünkü gibi, öz-biçim sorunu gündemdeymiş; yalnız bir farkla, o zaman öz-biçim demiyorlarmış da muhteva-şekil diyorlarmış. O yıllarda bugün olduğu gibi halk ve sanat, sanat ve toplum, bireyci sanat-halkçı sanat gibi sorunlar başı çekiyormuş tartışmalarda.

Bu parçada edebiyat tartışmaları ile ilgili olarak aşağıdakilerin hangisinden yakınılmaktadır?

A)Bir konuda bilgi vermekten uzak olduğundan.
B)Her yeniliğin eleştirildiğinden.
C)Yapay gündemler oluşturulduğundan.
D)Farklı zamanlarda da aynı konuların gündemde olmasından.
E)Belirli insanlar arasında geçtiğinden.

64)Alexandre Dumas Pere, Victor Hugo ile birlikte, romantik dramın yaratıcısı olarak kabul edilir. Yirmili yaşlarında yazdığı ilk şiirleri, öykü ve tiyatrolarının ardından yazdığı tarihi bir dram olan III. Henry ve Sarayı ile ünlenmiştir. Ama ona asıl ününü veren Üç Silahşörler, Monte Kristo Kontu, Siyah Lale gibi, günümüzde de defalarca sinema ve televizyon uyarlamaları yapılmış tarihi romanlardır. Bu romanlarındaki olaylar, Fransa tarihinin değişik dönemlerinde geçmesine karşın tümüyle düş ürünüdür.

Bu parçada aşağıdakilerin hangisinden söz edilmemiştir?

A)Monte Kristo Kontunun, A. Dumasın ünlü bir serüven romanı olduğundan.
B)Romantik dramın kurucusu olarak Victor Hugo ile A. Dumas Perein gösterildiğinden.
C)A. Dumasnın genç yaşında başlayan yazarlık serüveninde, değişik türde yapıtlar ürettiğinden.
D)Siyah Lale, Monte Kristo Kontu, Üç Silahşörler romanlarının, çeşitli şekillerde sahnelendiğine.
E)A. Dumasın tarih konulu romanlarındaki olayların, gerçeğe dayalı olmadığından.

65)1960tan önce aynalar daha ender bulunan eşyalardı. Pariste 1581-1622 yılları arasında 248 evde yapılan mal sayımında sadece otuz yedi ayna tespit edilmiştir. Bunların yedisi Venedik camındandır; geri kalanı da tunç, bakır, çelik, lacivert taşı karışımıdır. Bunların dağılımı ise şu şekildedir: İki ayna soylu sınıfta, on beş ayna yüksek devlet görevlileri ve kral danışmanlarında, iki ayna adalet görevlilerinde ve hekimlerde, on ayna Paris burjuvalarında, bir ayna da işçi kalfalarında. Bu bağlamda dağılım ise şöyledir: Yirmi evde ayna salonda, beş evde de oturma odasındadır. Bu 248 evden sadece beşinde iki ayna vardır. Bu ortalamanın yanında bazı özel durumlar da dikkat çeker. Örneğin bir parlamento çalışanının evinde üç ayna bulunur. Bir kraliyet öğretmeni, çok değerli abanoz çerçeveli altı büyük Venedik aynasına sahiptir. Aynanın bulunmadığı evlerin sakinleri ise mutlaka yoksul veya dekorasyon zevkinden habersiz insanlar değildir. Ayna bulunmayan bu evlerin % 60ı çok sayıda paha biçilmez tabloya ve ev eşyalarına sahiptir. Dolayısıyla bir evde ayna bulunması, gelir düzeyinden çok, anlayış ve hayat tarzıyla ilgilidir.

Bu parçadan aşağıdaki genellemelerin hangisine ulaşılabilir?

A)Zengin ve soylular; toplumda önde gelen, topluma model oluşturan insanlardır.
B)17. yüzyıl modernleşme sürecinin başladığı ilk dönemdir.
C)Aynalar, insanlığın ilk dönemlerinden itibaren ihtiyaç olarak görülen eşyaların başında gelir.
D)Dünya tarihinin her döneminde ev eşyaları, ekonomik durumun en belirgin göstergesi olmuştur.
E)Kişinin düşünceleri ve hayat tarzı yaşamındaki ayrıntılarda gizlidir.

66)Genç bir edebiyat heveslisi geçen gün bana gelip, çiziktirdiği birkaç yazıyı gösterdi. Bana Sanatımla, hayatımı kazanabilir miyim? dedi. Üzüldüm doğrusu, çünkü söylediklerim acıydı: Türkiyede sanat, sahibine kazanç sağlamıyor; onu yüceltmiyor. Aksine elinizde birkaç kuruşunuz varsa sanata bağlandıktan sonra, onu kaybediyor; ortalıkta kalıyorsunuz. Sanat adamları ikinci bir iş yapmazlarsa nefesleri açlıktan kokacak nerdeyse.

Bu parçada anlatılmak istenen aşağıdakilerden hangisidir?

A)Sanatın ülkemizde bir geçim kaynağı olmadığı.
B)Sanatı çıkar için kullananların sanatçı sayılmayacağı.
C)Gençleri sanat çalışmalarına yönlendirmemek gerektiği.
D)Gençlerin üstün eserler ortaya koyamadıkları.
E)Sanatçıların sanatı gerektiği kadar önemsemedikleri.

67)Daha ilkokula başlamamış torunlarıma bakıyorum. Onlar kimi yönlerden benden üstünler. Yemekten önce ve sonra elini yıkama, zamanında dişlerini fırçalama ve diğer alışkanlıklarına baktığımda onlardan geride olduğumu görüyorum. Akıl düzeyim onlarınkinden düşük değil. En azından deneyimim, bilgilerim var. Ama yetiştiğimiz aile ortamı farklı. Onlar bir şehir ailesinin çocuğudurlar ve insan, davranış biçimini aile ortamında öğrenir. Okul, çevre ailenin yanında çok az bir etkiye sahiptir.

Yazarın bu parçada vurgulamak istediği aşağıdakilerden hangisidir?

A)Kişinin alışkanlıklarını belirlemede ailenin en büyük etkiye sahip olduğu.
B)Kuşaklar arasındaki farkın günlük davranışlarda kendini açıkça belli ettiği.
C)Düzenli bir yaşam sürdürmek için bilgi ve deneyimin yetmediği.
D)Okulun çocuklara olumlu davranışlar kazandırmayı başaramadığı.
E)Yaşlanan insanların düzenli bir yaşamın gerekliliklerine uymakta güçlük çektiği.

68)İstanbul, öncelikle tarihsel bir kenttir. Değişik kültürlere mekân olmuş bir alandır. O kültürler burada uzun yıllar, kendi yeteneklerini en ileri düzeyde gösterme fırsatı bulmuştur. Her biri ayrı bir medeniyetten gelen insan topluluklarının ürünleri üst üste, yan yana düşmüş. Kimse kendisinden öncekilere kaba davranmamış, onların yaptığını yıkmamış. Her şey burada bütünlüğe ulaşmıştır. Buna coğrafi konumun getirdiği üstünlükler de eklenince ortaya bir dünya harikası çıkmış.

Bu parçada İstanbulun en çok hangi yönü üzerinde durulmuştur?

A)Farklı kültürlere ait ürünleri bir arada bulundurması.
B)Coğrafik konumunun, tarihteki konumunu etkilemesi.
C)Her yönüyle, diğer kentlerden üstün olması.
D)İçinde yaşayan her bireye aynı yaşam koşullarını sunması.
E)Kültür çatışmalarının yaşandığı bir konumda yer alması.

69)Sağlık hizmeti, öncelikli olduğu kadar pahalı bir hizmettir. Bina, teknik araç ve yetişmiş eleman ister. Gelişmekte olan bir ülkenin bu hizmeti istendiği gibi yapması beklenemez. Bu hizmet, başkalarını düşünmeyen belirli bir varlıklı kesime de bırakılamaz. Bu, toplumsal dayanışma duygusunu zorunlu kılan bir hizmettir. Hasta olduğumuzda bizi iyileştirebilecek bir sağlık hizmeti istiyorsak, sağlık hizmetlerine toplum olarak şimdiden katkıda bulunmak zorundayız.

Bu parçada aşağıdakilerden hangisi vurgulanmaktadır?

A)Devletin sağlık hizmetini yurttaşlarına götüremediği.
B)Varlıklı kimselerin başkalarının sağlığını önemsemediği.
C)Sağlık hizmetinin ekonomik durumla yakından ilgili olduğu.
D)Toplumun sağlık hizmetleri konusunda dayanışması gerektiği.
E)Hiçbir şeyin sağlık hizmeti kadar önemli olmadığı.

70)Nasıl okursuz gazete düşünülemezse; okursuz şair, okursuz romancı, hikayeci de düşünülemez. Her gazetenin kendine özgü okuru olduğu gibi, her yazarın, her şairin kendisine özgü bir okuru vardır. Bu yazarın, şairin yazdıklarına bakar, ona göre davranırlar. Şairin yazarın tutumu, anlayışı belli bir okurun malı olur. Çünkü ister gazetede yorumcu, ister fıkra yazarı olsun; yazar, okuruna söyleyecek bir sözü olan kişidir.

Bu sözlerle anlatılmak istenen aşağıdakilerden hangisidir?

A)Sanatçının görevi okurların ilgisini çekip onlara yön göstermektir.
B)Eser veren her sanatçının yazdıklarını izleyen bir okuyucu kitlesi vardır.
C)Sanatçı, okurlarını yönlendirmekten özellikle kaçınmalıdır.
D)Sanatçı, toplumdan farklı düşünebilen kişidir.
E)İyi sanatçı, okuyucularını bir beklenti içinde tutabilir.

71)Anadolu kilimlerinde renkler ve desenler gelişigüzel seçilmez. Her yörenin bir kilimi vardır. Onun renkleri ve desenleri milli bir gelenek halinde yüzyılları kucaklar. Her çizginin bir anlamı bir dili bulunur. Motif şeklindeki hayvan figürleri, eski Türk totemlerinin izlerini taşır. Çengel şeklindeki uğur ve bereket getiren semboller, sağlık tılsımı yılan ve ejderler, kuşlar, yıldızlar, değişik eşya motifleri, tüm inançlar kilimlerde en ayrıntılı renklerle yüze güler.

Bu parçada aşağıdakilerin hangisi üzerinde durulmaktadır?

A)Anadolu'daki el sanatlarında eski Türk geleneklerinin yaşatıldığı.
B)Anadolu kilimlerinde canlı figürlerine yer vermekten kaçınılmadığı.
C)Anadolu'da dokunan kilimlerde her rengin ve desenin ayrı bir anlamının olduğu.
D)Türk el sanatlarının zaman içerisinde değişerek geliştiği.
E)Anadolu insanının kilim desenlerinde eski inançlarla bugünkü yaşam tarzını birleştirdiği.

72)İki kişinin dostluk kurmasının nedenleri sayısızdır. Yakın dostlarımı gözümün önüne getiriyorum. Niçin dost oldum onlarla? Neydi beni onlarla yakınlık kurmaya iten nedenler? Var, ufak tefek şeyler var tabii. Ama en önemlisi, yaşama eş bir anlam vermemiz. Yaşamın anlamını, ya da anlamsızlığını aynı açıdan görmek, benimsemek. Şiiri sevmişiz, edebiyatı sevmişiz; işte dostluğun nedenleri.

Parçada anlatılmak istenen aşağıdakilerden hangisidir?

A)Edebiyatı, sanatı seven insanlar birbirleriyle dost olabilirler.
B)Yaşama, sanata, olaylara aynı gözle bakabilen insanlar dost olurlar.
C)insanları birbirine yaklaştıran bazı kavramlar vardır.
D)Gerçek dostlar birbirlerinin kusurlarını örtmeyi bilirler.
E)Dostluğun temelinde karşılıklı anlayış ve fedakarlık vardır.

73)Sanatçı, yazdığının okunmasını, ilgi toplamasını ister. Yalnız kendisi için yazan bir şair veya hikayeci düşünülemez. Bugün yazdığının hiç olmazsa yakın bir zamanda okunacağını düşünmeyen bir yazarın eline kalemi almasına ihtimal verilemez.

Parçada vurgulanmak istenen aşağıdakilerden hangisidir?

A)Kendini anlatmak isteyen sanatçı, toplumdan kopar.
B)Sanatçı, mutlaka birilerine seslenmek için eser verir.
C)Yarınlara kalmak isteyen sanatçı, kendini anlatmaya özen gösterir.
D)Sanat yapıtının varlığını sürdürmesi ilgi görmesine bağlıdır.
E)Yaşadığı dönemde ilgi görmeyen sanatçının eserleri kalıcı olamaz.

74)Romancı da, şair de iç içe giren geçmişin özlemi ile geleceğin umudunu kişi olarak, toplum olarak yaşamaktadır. Yazdıkları ile yaşadığı biricik güzel bir anı sonsuzlaştırmak ister. Geçmesiyle güzelleşen günleri daha da güzelleştirmek, özlemini çektiği bir dünyayı canlandırmak, onu bütün insanlarla paylaşmak için yazar.

Bu parçada anlatılmak istenen aşağıdakilerden hangisidir?

A)Yaşamın karmaşasından bunalan sanatçı, çareyi geçmişi canlı tutmakta bulur.
B)Sanatçı, yaşadığı güzellikleri paylaşmak ve ebedileştirmek için eser verir.
C)Sanatçı, geçmişin özlemi ile geleceğin beklentilerini birleştirebilen kişidir.
D)Yarınlara kalacak eserler, geçmişin güzelliklerini yansıtanlardır.
E)Geleceğe umutla bakmak isteyen sanatçı, geçmişe bağlı kalmamalıdır.

75)Aruz Türkçeden hece veznini kaldıramadığı gibi, hece vezni ile serbest vezin de aruzu kaldıramıyor. Bunun nedenleri var: Bir kere aruz, dilimizde çok uzun zamandan beri kullanılmaktadır. Bin yıllık Türkçe eserlerde onu buluyoruz. Nasıl dilimiz varır da aruz ulusal değildir, diyebiliriz. Kimden almış olursak olalım, onu kendimize mal etmişiz, benimsemişiz.

Parçada aşağıdakilerden hangisi üzerinde durulmaktadır?

A)Aruz vezninin Türk şiirinin gelişmesini engellediği.
B)Türk şiirinde aruz ölçüsünün heceden daha eski olduğu.
C)Aruz vezninin, Türk şiirinde yüzyıllardır kullanıldığı ve benimsendiği.
D)Aruz vezninin Türk şiirinde şu an bile kullanıldığı.
E)Aruz ölçüsünün kullanılmasının hece ölçüsü açısından zararlı olduğu.

76)Yazı yazmak çok güç bir iştir. Hangi yazara sorsanız aynı cevabı alırsınız. Ama o çetin uğraşıyı bir bakıma kolaylaştıran ve hafifleten hele bazı yazarların nimet saydıkları bir şey vardır: ısmarlama yazı. Yani aramaktan kurtulduğunuz, konusu size hazırlanıp sunulmuş yazı. Gerçekten de bir yazarın en çok yıldığı şey konu aramaktır. Konu arayan yazar vakit kaybetmekle kalmaz kendine güvenini de yitirebilir.

Bu parçada özellikle aşağıdakilerden hangisi üzerinde durulmaktadır?

A)Sanatçının kendine güvenmesinin önemi.
B)Yazarlıkta en zor işin yazının konusunu belirlemek olduğu.
C)Konusu önceden belirlenen yazıların bir değerinin olmadığı.
D)Bir yazıda önemli olanın üslup değil konu olduğu.
E)Sanatçının yazacağı konuyu başkasının belirlemesinin yanlışlığı.

77)Sanatçının kendini çevresine sevdirmek, beğendirmek için yapacağı en küçük fedakârlık, onun yarınlara kalmasına engel olacaktır. Bunu bilmelidir. Bilmelidir, çünkü geçici başarılar ardında koşan sanat eri yılların acımazlığı altında ezilir gider. Ancak zamana, çağına, çağının yerleşmiş kanılarına, yerleşik beğenisine karşı koymasını bilen güçlü kişiler yarına kalır.

Parçada asıl anlatılmak istenen aşağıdakilerden hangisidir?

A)Beğenilmek isteyen sanatçı özveride bulunmak zorundadır.
B)Kalıcılığı isteyen sanatçı, yaşadığı dönemin beğenisini aşmaya çalışmalıdır.
C)Çağının yerleşik değerlerine önem vermeyen sanatçının ilgi görmesi düşünülemez.
D)Çevresiyle uyum içinde olabilen sanatçılar kalıcı olacak, zamana dayanabileceklerdir.
E)Sanatçı çağına ayna tutmalı, topluma yön vermeye çalışmalıdır.

78)Voltairein trajedileri klasisizmden iz taşımazlar. Onun yenilik getirdiği alan tiyatrodur. Klasik eserlerin kahredici, monoton yapısı karşısında o, hareketten yana durmuştur: düellolar, zehirlenmeler, kavgalar Cesar adlı eserinde kanlar içinde bir kahraman sahneye çıktığı zaman sansür heyeti şok olur, fakat seyirciler alkışlarlar. Voltairein gerçekte yapmak istediği şey klasik trajedide reformdur. Hareket, artık bilinmez bir arka planda değil gerçeğin tam içindedir.

Bu paragrafta aşağıdakilerden özellikle hangisi üzerinde durulmuştur?

A)Klasisizmin etkisindeki tiyatro eserlerinin monoton ve sıkıcı bir yapısı vardır.
B)Voltairein Cesar adlı tiyatro eserini seyirciler çok beğenmişlerdir.
C)Klasik trajedilerde kavgalar, düellolar sahnede gösterilmez, çünkü sansür uygulanır.
D)Voltaire, klasik trajediye hareketi getirerek trajedide reform gerçekleştirmeye çalışmıştır.
E)Voltairein eserlerinde hareket arka planda değil olayların içindedir.

79)İnsan yaşamını geçmiş ve gelecek etkisindeki bugün içinde gerçek ve net bir şekilde yansıtabilen öykü, doğal olarak toplumsal ve insani bir işlevin içinde bulunur. Günümüz öykücülüğünün bu işlevi gerektiği ölçüde yerine getirdiğini söylemek pek mümkün değildir. Unutulmaz güzellikte öyküler yazmış ustalarımızın (yaşayan ve ölmüş) varlığına ve genç öykücülerin umut veren nitelikli ürünlerine rağmen bu bir gerçektir. Bu olumsuz yanın ortaya çıkmasında kusur, öykü sanatının beceriksizliğinde değil öykü okuma alışkanlığının (genelde kitap okuma alışkanlığı) toplumumuzda yeterince yerleşmemesindedir.

Bu parçanın yazarına göre öykünün toplumsal ve insani işlevini yerine getirmemesinin asıl sebebi aşağıdakilerden hangisidir?

A)Toplumumuzda öykü okuma alışkanlığının yeterli seviyede olmaması.
B)Öykünün yapısının bu işlevi yerine getirmeye müsait olmaması.
C)Öykü yazarlarının bu konuda duyarsız davranmaları.
D)Öykü yazarlarının genç ve tecrübesiz olması.
E)Öykülerin insan yaşamının gerçeklerini yansıtmaması.

80)Hayatın en önemli gerçeği samimiliktir. Bu itibarla hayat ile bağı olan edebiyat, mutlaka samimi bir edebiyattır. Hayatı en gizli, en karışık yönleriyle anlatmayan, duygularımızı tıpkı hayatta olduğu gibi saf ve derin bir şekilde duyurmayan, elemlerimizi, felaketlerimizi açık açık yansıtmayan bir edebiyat hayat ile ilgisiz ve sahte bir edebiyattır.

Bu parçada asıl anlatılmak istenen düşünce aşağıdakilerden hangisidir?

A)Edebiyat insanın acılarını, felaketlerini açıkça anlatmak zorundadır.
B)İnsanlar hayat ile ilgili olmayan edebiyatı daha çok severler.
C)Edebiyatın samimi ve içten olması hayatla bağlarının güçlü olmasına bağlıdır.
D)Edebiyat samimi bir havayla oluşturulursa anlam kazanır.
E)Samimi olmak edebiyatta her şeyden daha önemlidir.

81)Öykücünün öykünün malzeme kaynağına yakın olması ve malzemenin çokluğu, istenilen öykünün üretilebilmesi için tek başına yeterli değildir. Malzemenin çoğalması, günlük yaşamdaki sorunların da çoğalması demektir. Öykücü, bu sorunların ağırlığıyla yorulmuş beyni ve derinliğini yitirmiş düş gücüyle öyküsünü üretecek ortamı kolay kolay bulamaz. Uykularından, dinlenme zamanlarından çalınmış zamanlarla bir şeyler ortaya koymaya çabalar duruma düşer. Yaşamı sürekli taramak, iç dünyaları didiklemek ona çok fazla malzeme sağlar ama çağdaş öykünün her şeye karşın yoğun düş gücü ve kıvrak zeka isteyen bir yaratma olayı olduğu unutulmamalıdır.

Bu parçada asıl anlatılmak istenen düşünce aşağıdakilerden hangisidir?

A)Çağdaş öykünün üretilebilmesi için malzemenin çok olması tek başına yeterli olmaz.
B)Çağdaş öykücü günlük hayattan ve sorunlardan etkilenmeyen bir yapıya sahiptir.
C)Öykücü malzeme bulmak için yaşamla iç içe olmak ve insan psikolojisini incelemek zorundadır.
D)Çağdaş öykü eldeki malzemenin yoğun düş gücü ve kıvrak zekayla yorumlanması sonucu ortaya çıkar.
E)İnsan hayatındaki sorunların çokluğu öykücülerin de sorunlarının ve malzemelerinin çoğalmasına sebep olur.

82)Zaman şairler için büyük bir eleştirmen. Geçmişte olduğu gibi bugün de şiir yazanların sayısı fazla. Hatta okurdan çok yazar var. Türk şiirinde değişik dönemlerde farklı şairler ortaya çıkmış. Ancak her dönemden günümüze ancak sınırlı sayıda şair kalabilmiş.

Bu parçada asıl anlatılmak istenen düşünce aşağıdakilerden hangisidir?

A)Zaman gerçek şairleri günümüze taşıyan bir eleştirmen konumundadır.
B)Geçmişte ve günümüzde şairlerin sayısı okurdan fazladır.
C)Türk edebiyatının her döneminde büyük şairler yetişmiştir.
D)Bazı şairler tarihin derinliklerinde kalır, geleceğe uzanamazlar.
E)Geçmişteki şairler günümüz şairlerinden daha kaliteli şiirler yazmışlardır.

83)Sevgi, insanın kendini düşünmesinden başka bir şey değildir. İnsanoğlundaki her duygu kendini düşünmekten kaynaklanır. Anamızla babamızı, kardeşlerimizle çocuklarımızı düşünürken de, severken de kendimizi düşünmüş, kendimizi sevmiş olmuyor muyuz? Hepimiz iki büyük korkunun, ölüm korkusu ile yalnızlık korkusunun zincirlerine vurulmuş değil miyiz? Bu korkuları bir başımıza taşıyamadığımız için, onları unutabilmek için türlü duyguları yaratmışız. Sevgi de kendimizi avutmak için ortaya çıkan bir duygudur.

Bu parçada asıl anlatılmak istenen düşünce aşağıdakilerden hangisidir?

A)Sevgi insanların kendini düşünmesinden kaynaklanan bir duygudur.
B)Her insan birilerini sevmek ve birileri tarafından sevilmek ister.
C)Sevgi insandaki ölüm ve yalnızlık korkusunu hafifletir.
D)Annemiz, babamız, kardeşlerimiz ve çocuklarımız en sevdiğimiz kişilerdir.
E)İnsanın gerçek anlamda sevebilmesi için korkularından kurtulması gerekir.

84)İnsanlığın binlerce yıllık gelişim sürecinde doğal bir yeri olan anlatı sanatı, aradığı kimliği, efsanelerden, masallardan, destanlardan bu yana gelerek günümüz insanının yaşam gerçeğiyle öyküde bulmaktadır. Anlatı sanatı günümüze kadar gelmiş, öykünün yapısında insan yaşamını tüm ayrıntılarıyla inceleyen yazınsal bir yorum şekli olmuştur. Yazarın beyni ve düş gücü ile okurun beyni ve düş gücü arasında yoğun bir iletişim kurulmasına neden olan bu yorum yapma özelliği, diğer anlatı türlerinde ön planda değildir. Öykü bu özelliğe insanın iç dünyasıyla dış dünyası arasındaki hassas dengeleri usanmadan inceleyerek ulaşmıştır.

Bu parçada aşağıdakilerin hangisi üzerinde durulmamaktadır?

A)Anlatı sanatının istediği kimliği, insanın yaşamını anlattığı için öyküde bulması.
B)Öykünün insan yaşamını ayrıntılı bir şekilde inceleyen ve yorumlayan bir yazı türü olması.
C)İnsanın iç dünyasıyla dış dünya arasındaki dengeleri incelemesinin öyküye yorum yapma özelliğini kazandırması.
D)İnsanlığın gelişim sürecinde doğal olarak yer alan anlatı sanatının günümüze kadar gelmesi.
E)Efsanelerin, masalların, destanların yanında öykülerin de insanlığın oluşumundan bu yana önemli anlatı sanatları arasında olması.

85)Elli yaşını aştınız, sahip olduğunuz şeyleri kaybetmekten korkmaya başladınız, diyorsunuz. Kaybetme korkusu içinde olduğum konusunda haklısınız. Fakat bu yeni bir durum değil. Ben yüreğimde çocukluk, cebimde bilyeler taşıdığım günlerde de sahip olduklarımı kaybetmekten korkardım, ilk yazdığım şiirleri okursanız onlarda bu duyguyu bugünkülerde olduğu kadar göreceksiniz.

Bu parçada yazarın asıl anlatmak istediği aşağıdakilerden hangisidir?

A)Şiirinin, yaşamının her yönünden izler taşıdığı.
B)Kaybetme korkusunun yaşından kaynaklanan bir duygu olmadığı.
C)Çocukluğun güzelliklerini yeniden yaşamak istediği.
D)Şiirini geliştirme çabasında olmadığı.
E)Duygularını şiire yansıtmaktan çekinmediği.

86)Bilim dilimiz, Türkçenin soluğuyla biçimlenmiş bir nitelik taşımıyor. Onun yapı ve anlatım yönünden yabancı bir havası vardır. Aşılmaz, kalın duvarlarla çevrili bir şato gibidir ortak dil içinde. Belirli kişilerce konuşulan, yazılan yapay bir dildir o. Bu yüzden yıllar yılı, geniş halk yığınları çağdaş bilimlerin her türlü bulgularına uzak kalmıştır.

Bu parçanın ana düşüncesi aşağıdakilerden hangisidir?

A)Bilim dilimiz yabancı sözcüklerle yüklüdür.
B)Ülkemizde önemli bilimsel araştırmalar yapılmıyor.
C)Halk, bilimsel araştırmaların ortaya koyduğu sonuçları inandırıcı bulmuyor.
D)Bilim dilinin anlaşılır olmaması, halkın bilimsel araştırmaların sonuçlarını kavramasını engelliyor.
E)Bilim adamları araştırmalarını geniş kitlelere duyurma çabasında bulunmuyor.

87)Şiir, güncelle yoğrulan bir türdür. Şiir beklemez, bekleyemez. Zamanın nabzı gibidir. İster bireyden yola çıksın, ister toplumsaldan içinde oluştuğu dünyanın, yaşam koşullarının yürek atımını verecektir. Romanın tersine, geçmişin derinliklerine de dalsa, her şeyi güncelleştirecektir, eskinin soluğunu canlandırarak günümüze bağlayacaktır.

Bu parçada şiirle ilgili asıl anlatılmak istenen aşağıdakilerden hangisidir?

A)İçeriğinin, günün koşullarına göre şekillendiği.
B)Geçmişi anlatmaya uygun olmadığı.
C)Diğer edebi türlerden üstün olduğu.
D)Değerini içeriğinin öneminden aldığı.
E)Bireysel ve toplumsal konuları bir arada verebildiği.

88)Belirli bir çağa, ülkeye, yapıta uyan ölçüt, diğer bir çağa, ülkeye, yapıta uymayabilir. Bundan dolayı katı ölçütlülük edebiyata olduğu gibi eleştiriye de zarar verir. Eleştirmenin derin ve geniş görüşlü olması gerekir. Bir yazar zamana, yere, kişilere göre nasıl farklı bir biçim geliştiriyorsa eleştirmen de yapıtı yazarına ve yazıldığı zamana göre değerlendirmelidir. Yoksa ele aldığı yapıtın değerini belirlemiş olamaz.

Bu parçada asıl anlatılmak istenen aşağıdakilerden hangisidir?

A)Edebiyat için geçerli her kuralın eleştiri için de geçerli olduğu.
B)Eleştirmenin, ölçütünü ele aldığı yapıta göre belirlemesi gerektiği.
C)Eleştirmenlerin her konuda edebiyatçıları örnek alabileceği.
D)Her ülkenin kendisine uygun bir eleştiri yöntemi geliştirdiği.
E)Eleştirinin belli yapıtlara yönelik olmasının doğru olmadığı.

89)Bir toplumda sanat eserleri yaratılması, onları isteyen, onlardan anlayan, onların güzelliğini, çirkinliğini seçebilecek kimselerin bulunduğunu gösterir. Bir şiir yazıyorsunuz, ortaya bir resim, bir beste koyuyorsunuz veya sadece bir eleştiri yazısı yazıyorsunuz; bununla sizi beğenecek, alkışlayacak, söylediklerinizin doğru olduğunu anlayacak kişiler olduğunu kabul etmiş olmuyor musunuz?

Bu parçada anlatılmak istenen aşağıdakilerden hangisidir?

A)Bir sanat eserinin ortaya konması, toplumda sanattan anlayanların varlığını kabul etmektir.
B)Sanatçının nesnel davranması toplumda ilgi görmesini sağlar.
C)Bir sanat eserini çok kişinin beğenmesi değil, sanattan anlayanların beğenmesi önemlidir.
D)Toplum beğenisine seslenmek zorunda olan sanatçı, kendini serbest hissedemez.
E)Sanattan anlayan kişilerin bulunduğu bir toplumda sağlam sanat zevki yerleşir.

90)Ortaokuldaki oğlum, gördüğü, okuduğu, dinlediği her şeyi şiirle saptamak hevesinde bugünlerde. Yazdığı şiirlerle ilgili ara sıra onunla konuşur, bazen çaktırmadan onu eleştiririm. Geçen gün yazdığı bir şiir üzerinde konuşurken şiirde konu sorununa değindik. Yazdığı şiirlerde hep bir olay anlattığını, oysa şiirin hikâyeden ayrı bir şey olduğunu, şiirde belli bir konu işlemek zorunda olmadığını anlatıp durdum. O ise bana hep Orhan Veli'yi örnek gösterdi. O an bir gerçeği hatırladım, biz ne dersek diyelim şiire yeni adım atan biri, çağının şiir ustalarının yolundan gider.

Bu parçadan çıkarılabilecek en kapsamlı yargı aşağıdakilerden hangisidir?

A)Karşılaşılan her olayı şiire konu almak, şiirin sanat değerini düşürür.
B)Bir babanın çocuğunu kendi istekleri doğrultusunda yönlendirmesi doğru değildir.
C)Şiire yeni başlayanların şiir çizgisini, dönemin büyük şairleri belirler.
D)Şiirde ustalaşamayanlar, eksiklerini şiiri belli bir konuya dayandırarak kapatır.
E)Şiiri hikâye gibi yazanlar, bilinçli şiir okuyucularının tepkisiyle karşılaşır.

91)Sevgi, yalnız insana vergi olmasa da insanın en yüce duygusudur. Annemizi, babamızı, kardeşlerimizi, çocuklarımızı görünce içimizin titremesi, onları anarken yüreğimizin ya kaygılı bir sevinç ya sıcak bir üzüntü ile çarpması dünyamızı genişletiverir. Yalnız kendimiz için yaşamaktan kişisel tasalarımızın çemberinden kurtuluruz. Bir de gönülden kimseye bağlı olmayan, kimseyi aramayan, özlemeyen bir kişi düşünün; akıllı olsun, doğru olsun; siz böylelerinden gene de ürpermez misiniz?

Bu parçada anlatılmak istenen aşağıdakilerden hangisidir?

A)Sevgiyi tanımayan insanın yaşamasının bir anlamı yoktur.
B)Yalnızca kendini beğenen birinin örnek kişi olması beklenemez.
C)Sevgi kişiyi çevresine, yakınlarına bağlayan yüce bir duygudur.
D)Sevgi başkasından öğrenilmez, ancak yaşanarak öğrenilir.
E)Yakınlarını sevmeyen insan, öteki insanları da sevmez.

92)Dış dünya ile sanat eseri arasında yakınlık arayanların, yazarın yaşamıyla sanat eserini açıklamaya çalışanların en büyük hatası sanatı, dışı aksettiren bir ayna olarak görmeleridir. Sanat eseri yeni bir dünya oluşturmak için vardır. Bu nedenle dış dünyadan hareket ederek sanat üzerinde yargı yürütmek, yazarın yaşamından yola çıkarak sanat eserini değerlendirmek eleştirmeni yanlış sonuçlara götürür.

Yukarıdaki parçada anlatılmak istenen aşağıdakilerden hangisidir?

A)Yazarın yaşamından yola çıkarak eserini değerlendirmenin yanlış olduğu.
B)Yazarların, yaşamlarını esere yansıtmaktan çekindiği.
C)Okurların eleştirmenlerin görüşlerini dikkate almaması gerektiği.
D)Yazarın yaşadıklarıyla yazdıkları arasında bağ kurulabileceği.
E)Eleştirmenlerin, sanat eserini yazarın dünya görüşüne göre değerlendirdikleri.

93)En uyuşuk kafalara bile hareketli bir Acaba? akıtmakta ustaydı. Kişiyi dil üzerine düşünmeye yöneltti mi daha üstelemez, kendi bulduğu kelimeleri ona benimsetmek için direnmezdi. Önemli olan çeşitli kavramlara Türkçe karşılıklar bulmaktı. Kendininkinden daha uygun bir karşılığa rastladı mı, benimseyiverir, bunu bir onur sorunu yapmazdı. Ürettiği bazı sözcüklerin günlük dilde yer almayacağını bilirdi. Yine de bu tür kelimeler üretmekten çekinmezdi. Çünkü Türkçenin ancak uzun tartışmalar sonucu gelişeceğine inanırdı.

Bu parçada sözü edilen kişiyle ilgili olarak aşağıdakilerden hangisine değinilmemiştir?

A)Amacının kişileri dil konusunda düşündürmek olduğuna.
B)Sözcüklerini başkalarına kabul ettirmede ısrarcı olmadığına.
C)Konuşma diline giremeyecek sözcükler ürettiğine.
D)Başkalarının bulduğu sözcükleri bazen kendi sözcüklerine tercih ettiğine.
E)Dille ilgili görüşlerinin uzun süre yankı bulduğuna.

94) Bir insanı sevmeye değer bulabilmemiz için onun ulaşılması güç olanı simgelemesi gerekir. Sevgi bir olanaksızlık, umutsuzluk ilişkisi olduğu sürece anlam taşır. Bunun dışında nesnel olarak, kendi başına ve uzun süreli bir derinliği yoktur. O, elde etme çabasını inatla sürdürdüğümüzde var olabilir ancak. Yakınımızda duran, kolayca ulaşabileceğimiz bir kimse ateşleyemez ruhumuzu.

Bu parçada vurgulanmak istenen düşünce aşağıdakilerden hangisidir?

A)İnsanlar hep yakınlarında olan kişileri severler.
B)Sevgi, ulaşılması zor olan insanlar sevildiğinde anlam kazanır.
C)İnsanlar kendilerinden uzakta olanları daha çok severler.
D)Sevginin ortaya çıkması her zaman çok zor olur.
E)Ulaşılması kolay olan insanlar hiçbir zaman ilgi çekmezler.

95)Artık kitap seçerken ince eleyip sık dokuyorum. Belki doğru bir şey değil bu yaptığım. Ama ne çare, gönlüm böyle istiyor. İnce söz avlama merakım yüzünden çoğu kitabın mumu sönüveriyor elimde. Altını çizecek, cazibesine şapka çıkartacak cümleler bulamayınca kanım bir türlü kaynamıyor o kitaba. Konuşmalar da öyle. Ne televizyon kanallarındaki açıkoturumlar, söyleşiler, ne radyo programları ne de başka sohbetler Sarmıyor hiçbirisi konuşmanın ortasına hoş düşecek bir ince söze tesadüf etmedikçe.

Yukarıdaki parçaya göre yazarın kitap seçerken titiz davranmasının sebebi aşağıdakilerden hangisidir?

A)Kitapların eskisi kadar güzel yazılmadığını düşünmesi.
B)Okumaya değer kitapların günümüzde çok az olması.
C)Her kitapta altı çizilebilecek, etkili bir söz bulmaya çalışması.
D)Televizyon ve radyo programlarındaki sohbetlerin kitaplardan daha faydalı olması.
E)Kitapların bir bölümünü okuduktan sonra kitaptan sıkılması.

96)Ben öykülerimde olayı, kişileri düşüncelerimi aktarmada yardımcı olarak kullanırım, izlenimlerim öykücülüğüme yardımcı olmuştur; ancak hiçbir şeyi baştan sona izlememişimdir. Olayı bir ucundan yakalarım. Sonrasını kendi kendime geliştiririm. Bir adam görürüm, bence ilginç olan. Kurarım onun öyküsünü. Kendisinden yaşamını sormam. Bir söz duyarım, anahtar olur öyküme, söyleyenin yüzünü merak etmem. Kesin bir sonuca da bağlamam öykümü. Okuruma düşünme payı bırakmak isterim.

Bu parçada kendinden söz eden yazar için aşağıdakilerden hangisi söylenemez?

A)Öykülerini oluşturmada gözlemlerinden yararlandığı.
B)Öyküyü düşündüklerini dile getirmek için kullandığı.
C)Ayrıntıları seçen güçlü bir gözlem gücüne sahip olduğu.
D)Öyküyü sonuçlandırmayı okurun hayal gücüne bıraktığı.
E)Gerçekleri olduğu gibi aktarma amacını gütmediği.

97)Sanatla ilgisi okuduğu üç beş kitabın sınırını aşmayanların ya da sanatı hâlâ bir zevk aracı olarak kabul edenlerin beğenisi tutarlı bir ölçü olamaz bizim için. Bir emek ve ustalık ürünü olan bir şiir, onun çilesini çekmemiş sorumsuz okuyucunun beğenisine kurban edilemez. Okuyucuların görüşü ölçü olsaydı Batıda çok satan kitapların en büyük sanat ürünleri olarak kabul edilmesi gerekirdi. Oysa çok satanlar bir sanat eseri olarak bile kabul edilmiyor.

Bu parçada vurgulanmak istenen aşağıdakilerden hangisidir?

A)Sanat ürünlerinin zevk almak için okunamayacağı.
B)Yapıtın değerinin belirlenmesinde okurun beğenisinin ölçü alınamayacağı.
C)Her sanat yapıtının büyük bir çabanın sonunda oluştuğu.
D)Batıda okuyucuların beğendikleri yapıtların sanat yapıtı kabul edilmediği.
E)Okuyucuların sanat değeri olmayan yapıtlara daha çok ilgi gösterdiği.

98)Yıllar önce sinemada bir film izledim; beni çok etkiledi, heyecanlandırdı. Onu birkaç kere daha izlemeye gittim. Film, bir tiyatro oyunundan aktarma değildi. Ama büyük ölçüde kapalı bir mekânda geçiyordu. Ortalıkta yalnızca birkaç kişi vardı. Başkalarının ölçüsüne bakarsanız o, bir piyesti. Ama bence piyes değil, mükemmel bir sinema filmiydi. Çünkü tiyatro diliyle değil, sinema diliyle gerçekleştirilmişti. Tiyatroyla sinema arasındaki en kalın çizgi ise kullanılan dildir.

Bu parçada yazarın asıl anlatmak istediği aşağıdakilerden hangisidir?

A)Sinemanın seyirciyi tiyatrodan daha çok etkilediği,
B)Sinemanın tiyatronun birikiminden yararlandığı,
C)Tiyatroyla sinema arasındaki farkın kendini en çok dilde gösterdiği,
D)Sinemayı tiyatrodan bütünüyle ayırmanın mümkün olmadığı,
E)Tiyatronun olanaklarından yararlanmanın sinemaya güç kazandırdığı,

99)Yazarın bir görevi de kişioğlunu, çevresini saran yalanlardan kurtarmaktır. Her çeşit gerçek, sanat yapıtında yerini almalıdır. Sanatta "gizli gerçek" yoktur. Sanat yapıtı öyle bir bütündür ki orada her duygu, her görüş kendine yer bulabilir. Sanat yapıtından korkmak, insandan korkmak sayılmalıdır.

Parçaya göre, sanatçının görevi aşağıdakilerden hangisidir?

A)İnsanları doğruya, gerçeğe yönlendirmek.
B)Sanat anlayışında tutarlı ve gerçekçi olmak.
C)Sanat eserinde, her türlü gerçeği ortaya koymak.
D)Eserlerinde toplumsallığı ön plana çıkarmak.
E)Topluma yol göstermek, ışık tutmak.

100)Yuvayı dişi kuş yapar. atasözü, kadının ev idaresini ve düzenini sağlayabilmek için verdiği zorlu mücadeleye bir kutsiyet atfetmektedir. Özellikle yoksul ve eğitim alma şansı bulamamış kadınlar, bu kutsiyetin zinciriyle aileye bağlanırlar. Toplum, ideal kadının bir eş ve bir anne olarak yükümlülüklerini yerine getirirken ev içinde yaptığı işleri gönülden yapmasını bekler. Yazılı olmayan toplum kurallarında varlık gösteren bu yükümlülükler koşulsuz sevgi, şefkat, özen ve bağlılık gerektirir. Ancak zamanla dişi kuşun yaptığı yuva, kadını ev dışındaki özgürlüklerinden mahrum bırakan bir kafese dönüşebilir.

Bu parçadan aşağıdakilerin hangisine ulaşılamaz?

A)Kendisini eve adaması beklenen kadın, bireysel özgürlüklerini yitirebilir.
B)Kadın tarafından evin yönetilmesi ve çekip çevrilmesi, güç bir süreci ifade eder.
C)Kadının ev içindeki aktif rolü, toplum tarafından yüceltilir.
D)Kadından kendisine biçilen rolleri dayatma olmadan üstlenmesi beklenir.
E)Gelir ve eğitim düzeyi düşük kadınların evlilikleri diğer kadınlara göre daha sağlamdır.

101)Kar ve dolu arasındaki fark oluşum süreçlerinden kaynaklanıyor. Kar, sıcaklık 0°Cnin altına düştüğünde havadaki su buharının aniden soğuyarak katı hâle geçmesi ve oluşan küçük buz kristallerinin birleşmesiyle ortaya çıkan bir yağış türüdür. Küçük buz kristalleri havadaki küçük bir parçacığın, örneğin bir toz taneciğinin üzerinde birikir ve büyüdükçe yere doğru düşmeye başlar. Kar taneleri sıcaklığı 0°Cnin biraz üstünde olan nemli havanın içinden geçip yere doğru düşerken dış yüzeyi bir miktar erir ve bu nedenle başka kar taneleriyle bir araya gelebilirler. Bu daha büyük kar tanelerinin oluşmasına neden olur. Kuru ve soğuk bir havada toz hâlinde, daha küçük kar taneleri oluşur. Dolu ise bulutların içindeki yuvarlak veya düzensiz şekilli buz parçacıklarıdır. Bulutların içindeki yağmur damlacıklarının bir fırtına sırasında yükselmesi nedeniyle aniden soğuyarak donması sonucu oluşur. Bunların yukarı ve aşağı yönlü hareketleri sırasında buz parçacıklarının yüzeyinde daha fazla su birikirse portakal büyüklüğünde dolu yağabilir. Dolu tanelerinin büyüklüğü, bulutun içindeki suyun miktarına ve bulutun ne kadar yükseğe ulaştığına bağlı olarak değişir.

Bu parçaya dayanılarak aşağıdaki yargılardan hangisine ulaşılamaz?

A)Dolu, buluttaki yağmur damlacıklarının aniden soğuması sonucu oluşur.
B)Kar taneleri, ufak buz kristallerinin birbirine yapışmasıyla büyür.
C)Bulutun taşıdığı su miktarının, dolu parçacıklarının boyutu üzerinde etkisi vardır.
D)Büyük kar tanelerinin oluşması için havanın nemli olması gerekir.
E)Dolunun oluşumu için havada asılı partiküllere ihtiyaç vardır.

102)Çocuklar üzerinde toplumun etkisinin ne kadar büyük olduğu herkesçe kabul edilen bir gerçektir. Özellikle çocukların örnek almaya ne kadar yatkın oldukları bilinir. Burada anne ve babalara bir şeyi anımsatmak isterim. Çocuğun kendilerine saygı duyması ve sözlerine inanmasını isteyen anne ve babalar, önce o saygıyı çocuğa kendileri göstermelidirler. Çocuklarının önünde, onların öğrenmesini ve örnek almasını istemedikleri hiçbir davranışta bulunmamalıdırlar.

Aşağıdakilerden hangisi, bu parçada değinilen durumlardan biri değildir?

A)Bireylerin gelişiminde çevrenin büyük ölçüde etkili olduğu.
B)Çocukların, başkalarının tutum ve hareketlerini benimseme eğiliminde olduğu.
C)Anne ve babaların, çocuklarının kendilerine güven duymasını, onlara güvenerek sağlayabileceği.
D)Anne ve babaların, çocuklarının eğitimine başkalarının karışmasına izin vermemesi gerektiği.
E)Anne ve babaların, çocuklarında görmekten hoşlanmayacakları bir tutumu sergilememesi gerektiği.

103)İnsanlara karşı tutumumuz onları anlamamıza bağlıdır. Bu, toplumsal ilişkinin temel taşlarından biridir. Eğer insan doğasına ilişkin bilgiler daha tatmin edici olsaydı insanlar birlikte daha kolay yaşarlardı. O zaman bazı toplumsal sorunların önüne geçilebilirdi. Çünkü bunlar, genellikle birbirimizi anlamadığımızdan ve yüzeyselliğin yanıltıcılığından ortaya çıkar. Bunun en somut örneğini, ebeveynlerin çocuklarını anlayamamasında, çocukların da ebeveynleri tarafından yanlış anlaşılmasında görürüz.

Bu parçaya göre, insanlar arasındaki iletişimsizliğin nedeni aşağıdakilerden hangisidir?

A)Bireylerin yanlış anlaşılmaktan korkmaları.
B)Kişilerin başkaları hakkında olumsuz düşünceler beslemesi.
C)İnsan gerçekliğinin yeterince kavranamamış olması.
D)Kişisel çıkarların ön planda tutulması.
E)Aile içi eğitime gereken önemin verilmemesi.

104)Yaşam kitapların, kitaplar da yaşamın izdüşümüdür. Bundan ötürü de okuduklarımız bize bizi anlatmakta, kim olduğumuzu göstermektedir. Yaşamımızın nelerle, kimlerle, nasıl sarmalandığını ancak edebiyatın içinde kalarak öğrenebiliriz.

Bu parçada anlatılmak istenen aşağıdakilerden hangisidir?

A)Edebiyat eseri, gerçeklerden yola çıkmalıdır.
B)Okumak, zor kazanılan bir alışkanlıktır.
C)Kurmaca eser, düşlerden beslenir.
D)Edebiyatla hayat iç içedir.
E)Okuma, insanın düşünce dünyasını geliştirir.

105)Kitap ön sözü hazırlamak keyifli bir iştir. Yoğun bir çalışma döneminin sonuna gelindiğinin göstergesi olan bu aşama artık ürünün ele alınarak sayfalarının çevrilmesine az bir zaman kaldığını müjdeler. Hele bu ön söz birinci değil de dördüncü, beşinci baskı içinse çalışmanın asgari bir ilgi görüp görmeyeceği, takdir edilip edilmeyeceği konusunda endişeli bir bekleyişe gerek yok gibidir. Bu kitabımın bundan yalnızca iki yıl önce hazırlanan bir önceki baskısının bazı açılardan eskimiş olması, kitabın yaşanan gelişmelerden ve değişmelerden uzak kalmaması adına yeniden ele alınmasını zorunlu kıldı. Elinizdeki baskı, ele aldığı konulara olan bakış açıları ve ortaya çıkan yeni yaklaşımların müthiş değişkenliği nedeniyle bazı yerlerine eklemeler yapılarak, bazı yerleri ise sıfırdan yazılarak hazırlandı. Yüksek bir enerji, yeniliğe açık bir anlayış, anlamlı ve kalıcı olan yenilikleri ayırabilecek tecrübe gerektiren bu süreç, en az ilk baskıya gösterilen kadar özen gerektirdi.

Parçaya göre, kitaplar için ön söz hazırlamanın keyifli bir iş olmasının nedeni ön sözün aşağıda verilen özelliklerinin hangisinden kaynaklanmaktadır?

A)Yazımının, kitabın bittiğine işaret eden aşama olması.
B)Her baskı için yeniden yazılmasının istenmesi.
C)Kitabın içeriği ve önceki baskılardan farkıyla ilgili bilgiler veren bölüm olması.
D)Yazımının, kitabın asıl bölümlerine göre daha kolay olması.
E)Kitabı, içeriğiyle birlikte bir bütün hâline getiren bölüm olması.

106)Gençken, yazdıklarına daha bir güvenir, onları önemser şair, ayıklamak değil çoğaltmak ister dizelerini: Biraz daha yazmalıyım Daha, daha diye düşünür. Sanır ki ne kadar çok yazarsa o kadar ağırlıkla kanıtlayacaktır kendisini. Şiirini önemserken kendini önemsemektedir aslında: Bütün güzel dizeleri o yazmıştır! Oysa yaşlandıkça yazdıklarını daha fazla irdeleyip onlar üzerinde daha çok düşünür.

Bu parçada asıl anlatılmak istenen aşağıdakilerden hangisidir?

A)Şair olgunlaştıkça daha titiz ve seçici bir kimliğe bürünür.
B)Şairler kendi şiirleriyle ilgili gerçekçi değerlendirmeler yapamazlar.
C)Şairi şiir yazmaya iten asıl neden kendini benimsetme düşüncesidir.
D)Gençlik döneminde yazılan şiirlerin kalıcılık oranı yüksektir.
E)Şairlerin okur kitleleri dönemsel olarak değişmektedir.

107)Çok defa bir romancı, romanına girerken hatta bir şair, şiirine başlarken kelimeler onu takar peşine ve götürür götüreceği yere. Ne konu kalır ne plan. Yazarlar ve şairler her zaman konularına tam hâkim olamaz. Ben bir saniye sonra kullanacağım cümlenin bir kelimesini şimdiden size söyleyebilir miyim?

Bu parçada asıl anlatılmak istenen aşağıdakilerden hangisidir?

A)Kelimeler, sanatçının varacağı noktayı belirleyen esas unsurlardır.
B)Yazıda plan yapmak, yazarın düş dünyasını sınırlandırır.
C)Üslup kaygısı edebî metnin temel dinamiğidir.
D)Plan, kurgunun sağlamlığı açısından yazarın vazgeçilmez rehberidir.
E)Sanatçı temel yapıyı kurduktan sonra yazma işi kolaylaşır.

108)Edebiyat eleştirileri, edebiyat tarihlerine öncülük etmek gibi ciddi ve önem gerektiren bir işlevi yerine getirir. Bunun bilincine varmamış birçok uzman eleştirmenimizin de amatörce eleştiri yazanlar gibi ideolojik bir tavır sergilemeleri gözden kaçmayan bir gerçektir. Bunun acı sonucu; eleştirmenlerin yazarları ve eserleri kamplara bölüp etiketleyerek kendi ideolojileri doğrultusunda olmayanları yok saymaları ve bu etiketlemenin sağlıklı olup olmadığını dahi araştırma zahmetine girmeyişleridir.

Bu parçadan aşağıdakilerin hangisi çıkarılamaz?

A)Edebiyat eleştirmenleri okurları yönlendirirken büyük bir sorumluluk üstlenmiş olurlar.
B)Usta eleştirmenlerin de sıradan eleştirmenlerle aynı hatalara düştükleri yadsınamaz bir gerçektir.
C)Kimi eleştirmenlerin zaman zaman eleştirilerinde tarafsız olmadıkları gözlemlenmektedir.
D)Eleştirmenlerin, bir eseri kendi dünya görüşlerine göre değerlendirmeleri yanlış bir tutumdur.
E)Yaptığı işin ciddiyetini kavrayan eleştirmenlerin sayısı her geçen gün artmaktadır.

109)Fotoğrafçının işi, sürekli bir seçim yapmaktır. Seçtiği ya da seçmediğidir, başarısını belirleyen. Seçmek bir zorunluluktur onun için. Kadraja dâhil ettikleri ve etmedikleri, çekeceği an, hareket etkisi... Seçtiklerinin oluşturacağı duygu ve düşünce tercih sebebidir fotoğrafçı için.

Bu parçada fotoğrafçının yaptığı işle ilgili olarak vurgulanmak istenen aşağıdakilerden hangisidir?

A)Konularını etkileyici olaylardan ve kişilerden çıkarma.
B)Zaman içerisinde belirli bir deneyim düzeyine erişme.
C)Dış dünyaya sürekli bir ayıklama eylemiyle yaklaşma.
D)"An"ı yakalarken insanda etkili hareket hissi uyandırma.
E)Fotoğraflar aracılığıyla tarihin kadrajına notlar düşme.

110)Günümüzde kara parçalarının sekizde biri gibi önemli bir kısmı koruma altına alınmış durumdadır. Dünyada yüz binin üzerinde koruma alanı bulunmaktadır. Bunların kapladığı alan, Çin ve Hindistan'ın toplam büyüklüğüne eşittir. Bu alanların tarihte hiç görülmediği kadar büyük olması, yaşama alanlarını korumanın bir zorunluluk olduğu anlayışının geliştiğine işaret ediyor. Dahası bu genişleme, endüstriyel gelişmeye de bir engel teşkil etmiyor. Doğayı ve Doğal Kaynakları Koruma Birliği, bir raporunda yaşam alanlarını koruma altına almayı, doğanın korunmasına yönelik yapılmış en önemli yatırım olarak gösteriyor.

Bu parçada koruma alanlarıyla ilgili olarak aşağıdakilerden hangisine değinilmemiştir?

A)Dünyanın dikkate değer bir bölümünü içine aldığına.
B)Doğayı korumada uygun bir yol olarak görüldüğüne.
C)Sanayi üzerinde olumsuz bir etkisi bulunmadığına.
D)Toplumların geçmişte bu konuya önem vermediğine.
E)Dünyayı koruma gerekliliğinin bir sonucu olduğuna.

111)Sera gazlarının sıvılaşarak okyanuslara karışmasıyla okyanuslardaki asit oranının gittikçe arttığı belirtiliyor. 1751 yılındaki tahminî okyanus yüzeyi pHsinin 8,25 ve 2004 yılında ölçülen değerin 8,14 olduğu, 2100 yılında ise 7,85 olacağı tahmin ediliyor. Peki bu, sudaki hayatı nasıl etkileyecek? Uzmanlar, asitleşen okyanuslardaki balıkların, tehlikeli seslere karşı kayıtsız kalacağını belirtiyor. Özellikle genç balıkların korkutucu sesten uzaklaşma içgüdüsünün sekteye uğrayacağı vurgulanıyor. Yapılan bir çalışmada, gittikçe asitleşen okyanus suyunun kimyasal yapısına benzer yapıya sahip bir ortamda yetiştirilen genç palyaço balığının, okyanusa yerleştirilen, sesler yayan bir hoparlöre doğru kayıtsızca yüzdüğü gözlemlendi.

Bu parçadan aşağıdakilerin hangisi çıkarılabilir?

A)Asit oranı yüksek okyanus suları, deniz canlılarında fiziksel değişime neden olur.
B)Palyaço balığı, sese duyarlılık bakımından deniz canlıları içinde en zayıf olanıdır.
C)Asit oranı yüksek okyanus suyu, balıkların ses algılama yeteneklerini dolayısıyla savunma reflekslerini olumsuz yönde etkilemektedir.
D)Sera gazları, atmosfere zarar verdiği gibi okyanuslara karışarak deniz canlılarını da zehirlemektedir.
E)Her balığın vücut yapısının, yaşadığı ortama göre şekillendiği ileri sürülmektedir.

112)Öykülerinde ağırlıklı olarak eski ile bağlarını koparmış, yeni ile de uyum sağlayamamış bireyin, toplum içinde yalnızlaşmasını ve bir çöküşe doğru yol alışını anlatır. Bu, bir anlamda topluma yabancılaşmış bireylerin kaçınılmaz yazgısıdır. Toplumu, aileyi ayakta tutan iç dinamikler, ahlaki özellikler kaybolmuş, bunların yerini alması düşünülen şeyler de bu boşlukları dolduramamıştır. Böylece toplumsal yapıda artık hiçbir şeyi yerinde bulamayan birey, hastalıklı bir hâlde ortalıkta dönüp durmaktadır. Bu yabancılaşmaya kimi bireyler çeşitli başkaldırı yöntemleriyle karşı durmaya çalışırlar. Ama bu karşı koyuşlar, kişiyi, yanlış işleyen toplumsal yapı içinde ezilmekten kurtaramaz. Birey, dramatik bir kurban olarak olumsuz şartlarda yaşamanın bedelini ağır bir şekilde öder.

Bu parçada tanıtılan yazar ve öykü kişileri ile ilgili olarak aşağıdakilerden hangisi söylenemez?

A)Çoğunlukla çevresinden ve değerlerinden kopmuş olan bireyin tek başına kalışını işlemiştir.
B)Toplumla uzlaşamayan, çatışma hâlinde olan kişilere yer vermiştir.
C)Sahip oldukları değerler için mücadele etmek yerine olup biteni uzaktan izlemeyi yeğleyen kişileri anlatmıştır.
D)Aile kurumunun geçirdiği sarsıntıları ele almıştır.
E)Toplumda ortaya çıkan yeni değerler bireyler açısından eskileri kadar işlevsel olamamıştır.

113)Bir yazar, kendisiyle söyleştiği bir yazısında şöyle diyor: Her yaş döneminin insanı ayrıdır. Yirmili yaşların insanıyla ellinin, altmışın, yetmişin hele seksenin, doksanın insanı aynı insan mıdır? Aynı olur mu hiç? Değişim salt fiziksel özelliklerimizi değil, asıl iç dünyamızı kuşatıyor. Bakıyorum bir zamanlar hiç umursamadığım olaylar, haberler şimdi derinlemesine etkiliyor beni. Yargılayıcı, eleştirel bir açıdan bakıyorum her şeye. İster istemez sorunların sarmalında buluyorum kendimi. Öfkeleniyor, üzülüyorum. Dinginliğimi yitirdiğim, içimin allak bullak olduğu böyle anlarda çevremdekiler de yatıştıramıyor beni; tutunacak bir dal, sığınacak bir yer arıyorum. Çözüm aradıkça, şiire ya da romana sığınmanın daha iyi geldiğini düşünüyorum.

Bu parçadan yaşlılarla ilgili olarak aşağıdakilerin hangisine varılamaz?

A)Mutsuzlukları bir başına kalışlarından kaynaklanır.
B)Farklılaştıklarının bilincinde olurlar.
C)Karşılaştıkları günlük gerçeklere tepki gösterirler.
D)Tanık oldukları durumlara yeni anlamlar yüklerler.
E)Kaçış ve arayış duyguları içindedirler.

114)Cumhuriyet hükümetlerinin eğitim seferberliğine girmesi ve insan potansiyelini değerlendirmek istemesinin temelinde, özgürlükçü, demokratik bir toplum yaratma amacı yatar. Kişiler arası ilişkilerde daha az sürtüşmesi olan, kavgaya dönüştürmeden sorunlarını çözebilen acı yerine mutluluğun, kin ve nefret yerine destek ve hoşgörünün yeğlendiği Türk toplumu, kendini değerli bulan, sevgi ve anlayışla çevresindekileri iletişim kuran insanlarla kurabilir.

Bu paragrafa göre Cumhuriyet hükümetlerinin temel amacı aşağıdakilerden hangisi olabilir?

A)Özgürlükçü demokratik bir toplum yaratabilmek.
B)Eğitim seferberliğini hızlandırmak.
C)insan potansiyelini değerlendirmek.
D)Çevresiyle iletişim kuran insanlar yetiştirebilmek.
E)Sorunlarını çözebilen bir toplum oluşturmak.

115)Çevirmeler biçim kaygısını, güzellik sezgisini aşılayamasa da birtakım düşüncelerin yayılmasına yarar diyorlar; bence o da doğru değildir. Biçimden ayrılmış düşünce olamaz, biçiminden ayrılınca bir düşüncenin ancak gölgesi, kendine benzemez, belirsiz bir yankısı kalır. Bunları edinmek de gençler için iyi değil büsbütün zararlıdır. Şaşırtır onları, karmakarışık düşünmeye, iri lakırtılarla yetinmeye sürükler.

Bu parçadan aşağıdakilerden hangisine varılamaz?

A)Bazılarının çevirmeler güzellik kaygısı aşılar demesi yanlıştır.
B)Hiçbir düşünce kendi biçiminden ayrılamaz.
C)Biçiminden yarılmış bir düşüncenin ancak belirsiz bir izi kalır.
D)Bazı düşüncelerin gençler tarafından kabul görmesi yarar sağlayabilir.
E)Biçimsiz düşünceler gençleri şaşırtır ve iri lakırtılar etmelerini sağlar.

116) Her siyasal sistem aynı zamanda uzlaşmayı ve çatışmayı içerir. Açık ya da kapalı, yumuşak ya da sert, çatışmanın olmadığı yerde uzlaşmadan söz edilemez. Her uzlaşma mutlaka bir çatışmanın ürünü olduğu gibi; her çatışma da, çok katı ve acımasız bir görünüm altında olsa bile, mutlaka gelecekteki çatışmanın tohumlarını taşır. En katı rejimlerde bile belirli bir asgari düzeyde uzlaşma vardır. Toplumsal güçler arasında hiçbir uzlaşmanın olmadığı yerde, siyasal sistem de olmaz.

Yukarıdaki parçada aşağıdakilerden hangisine yer verilmemiştir?

A)Uzlaşmanın gerçekleşmediği yerde siyasal sistem de yoktur.
B)En katı baskıcı rejimlerde bile az da olsa bir uzlaşma vardır.
C)Bütün siyasal sistemlerde uzlaşma ve çalışma yer alır.
D)ister sert olsun isterse yumuşak çatışmanın olmadığı yerde uzlaşma da yoktur.
E)Uzlaşma bazı toplumlarda çatışmanın önüne geçmiştir.

117)Şiir yalnız duymakla, parlak imgeler bulmakla değil, dil ve sözcükler konusundaki bilgiyle, sevgiyle ve dikkatle yazılabilir. Şairden beklediğimiz ise budur. Bundan sonrası yeni yapıtın çapını belirleyecek şey şiir yaratma gücüdür. Şair ister sevgilisinin selvi boyundan ister bir savaştan söz etsin, kendi bileceği iştir, yeter ki her şeyden önce şiir yazdığını bir saniye hatırından çıkarmasın. Birçok ünlü şair aynı şeylerden söz etmezler, ama hepsine şair diyoruz; çünkü hepsi de şiirin şundan bundan söz etmek değil, güzel biçimler kurmak sanatı olduğuna inanmıştır.

Bu parçada asıl anlatılmak istenen aşağıdakilerden hangisidir?

A)Şiirde seçilen konu biçimden önemlidir.
B)Aynı konuyu işleyen şiirler başarılıdır.
C)Şiirde öncelikle olan güzel biçimler kurmaktır.
D)Yapıtın çapı biçimle içeriğin kaynaşmasıyla oluşur.
E)Şair şiir yazarken belirli şeylere dikkat etmelidir.

118)Türk insanı özgürlükçü çağdaş anlayışının toplumumuzda kök salması ve filizlenmesi için iletişim gereğini benimsemeli ve zaman kaybetmeden uygulamaya koymalıdır. Özgür ortam içinde yapılan iletişim, toplum sorunlarının çözümüne olduğu kadar, kişiler arası sorunların çözümüne de katkıda bulunur.

Bu parçadan aşağıdakilerden hangisi çıkarılamaz?

A)Özgürlükçü anlayışın ortaya çıkması için iletişimin amaçları benimsenmelidir.
B)Özgür ortam içinde yapılan iletişim toplum sorunlarının çözümüne katkıda bulunur.
C)Tarafsız bir iletişim kişiler arası sorunların çözümünü kolaylaştırır.
D)Toplumumuzda çağdaş anlayışın benimsenmesi için iletişimin kuralları uygulamaya koyulmalıdır.
E)İletişimin amaçları her toplumda insanlar arasında farklı uygulanır.

119)Tongue Fu, sadece adil ya da dürüst olmayan davranışlara karşı koymakla ilgili değildir. Aynı zamanda bir yaşam felsefesi; hem işinizde hem de dışarıda herkesle daha iyi geçinmenize yardımcı olabilecek bir iletişim tarzıdır. Çatışmaları nasıl önleyeceğinizi, nasıl işbirliği oluşturacağınızı ve başkaları düşüncesiz ya da kaba davrandığında bile nasıl nazik kalmayı tercih edeceğinizi öğreneceksiniz.

Bu parçada Tongue Fu ile ilgili aşağıdakilerden hangisine yer verilmemiştir?

A)Bir yaşam felsefesi olduğuna.
B)Herkesle İyi geçinmeyi sağlayacak bir iletişim aracı olduğuna.
C)Çatışmaları önlemeye yardımcı olduğuna.
D)Olumsuz durumlarda nasıl sabırlı hareket edilebileceğine.
E)Adil ya da dürüst olmayan davranışlara karşı koymakla ilgili olduğuna.

120)Okumak için her zaman vakit bulmuşumdur. İyi ya da kötü bir kitabı okurken vaktimin boşa gittiğini asla düşünmem. Her türden kitabı okumanın gerekli olduğuna inanmışımdır. Bu da benim okuma zevkimi oluşturmuş, geliştirmiştir. Nitekim sıradan ya da değersiz bir kitabı daha ilk satırından anlayabilirim; kolay kolay aldanmam. Bu yönden biz okurlar iyi bir seçici olmak istiyorsak birçok iyi kitap yanında birçok işe yaramaz, sıkıcı kitap da okumak zorundayız.

Bu parçanın ana düşüncesi aşağıdakilerden hangisidir?

A)Okuma alışkanlığı kazanan kişi, eline geçen her türden kitabı okur.
B)Gerçek okuyucu, neyi, nasıl okuyacağını bilen kişidir.
C)iyi kitabı kötüsünden ayırma yeteneği her nitelikteki kitabı okumakla gelişir.
D)iyi bir okuyucu, zamanını, okuduğu kitabın değerine göre ayarlar.
E)Okuma zevki gelişmiş kişi, her kitapta iyi bir yön bulabilir.

121)Yakup Kadrinin Marcel Proustten çevirdiği sayfaları okuyun. Belki dilini eski bulacaksınız, ama okudukça göreceksiniz ki o sözcükler, cümleler arasında bir birlik vardır. Peki Yakup Kadri bu işi nasıl başarmış? Kendisi de yaratıcıdır da onun için. Sevdiği, iyi anladığı bir yazardan da çeviri yapınca işte böyle aslı gibi insana zevk veren bir eser çıkıyor ortaya. Yok eğer Yakup Kadri bir sanatçı olmasaydı, o cümleleri o şekilde bağlayamaz, o eseri Türkçenin yapamazdı.

Bu parçaya göre Yakup Kadrinin çeviride başarılı olmasının asıl nedeni aşağıdakilerden hangisidir?

A)Çeviri yaptığı yapıtın yazarını, yakından tanıması.
B)Kültürel olarak toplumumuza yakın insanların yaşamını anlatan eserleri çevirmesi.
C)Çeviri yaptığı eserin yazıldığı dili iyi bilmesi.
D)Sanatçılık için gereken yaratma yeteneğine sahip olması.
E)Türkçenin kurallarını, söyleyiş olanaklarını iyi kavramış olması.

122)Bir kişinin kendinden hoşlanması ve kendini diğer insanlarla, doğayla ilişki içinde görmesi, yaşamının anlamlı olmasını sağlar. Gergin bir toplum içinde yaşıyoruz; kişileri kuşatan bu gerginliğe esir düşmemek için, kişinin kendisiyle ve çevresiyle, bilinçli ilişki kurması gerekir. Bilinçli iletişim, anlamlı yaşama, anlamlı yaşam da sakin ruh hâlinin gelişmesine yol açar.

Bu parçada aşağıdakilerden hangisine değinilmemistir?

A)Bir kişinin kendinden hoşlanması yaşamının anlamlı olmasını sağlar.
B)insanların gergin bir toplumdan kurtulmak için çevresiyle bilinçli ilişkiler kurması gerekir.
C)Anlamlı bir yaşam sakin bir ruh hâlinin gelişmesine yol açar.
D)insanın kendini diğer insanlarla ilişki içinde görmesi yaşamını anlamlı kılar.
E)Bilinçli bir iletişim insanın her ortamda tanınmasının şartıdır.

123)Ruhsal hastalık, insanın duygu, düşünce ve davranışlarında olağandışı sapmaların, aykırılıkların bulunmasıdır. Ruhsal hastalık belirtileri rahatsız edici, kişiyi ve çevresini mutsuz eden türdendir. Kişinin uyumunu bozar, ilişkilerini sarsar ve çalışmasını etkiler. Bazı ruhsal hastalıklar daha çok kişinin kendisine acı verir. Örneğin kuruntuları, korkuları ve kaygıları olan kişi kendi içinde tedirgindir. Bu belirtiler kişinin toplumsal ilişkisini, çalışmasını önemli ölçüde aksatmaz. Nevrozlar da bu tür hastalıklardandır. Nevrotik kişi, daha çok kendi içinde uyumsuz olan, iç dengesi bozulmuş kişidir.

Bu parçaya dayanarak aşağıdaki yargılardan hangisine ulaşılamaz?

A)Ruhsal hastalıklı biri, normal davranışlar sergilemez.
B)Tedavi edilemeyen tek hastalık nevrozdur.
C)Ruhsal hastalıklar kendi dışındaki insanları da etkiler.
D)içte yaşanan çalkantılar ruhsal hastalığın sonucudur.
E)Nevrotik insanların kendi iç dünyalarında uyumsuzluk vardır.

124)Ruh ve beden birbirinden ayrılmaz kavramlardır. Tamamıyla fiziksel bir hastalık olan nezle bile kendimizi kötü hissetmemize, moralimizin bozulmasına sebep olabilir. Nasıl ki bedensel sıkıntılar ruh dünyamıza yansıyorsa, ruhsal sıkıntılarımız da bedensel belirtilerle kendisini gösterebilir. Bedenimiz birçok organdan oluşur. Bu organlardan her biri ruhsal işleyişimizden etkilenir. Örneğin depresyon durumunda kalbimizden bağırsaklarımıza kadar bütün organlarımız hız kaybeder.

Bu parçada anlatılanlar aşağıdakilerden hangisini destektemektedir?

A)Yalnızca beden sağlığı önemsenerek mutlu olunabilir.
B)Fiziksel ve ruhsal sağlık birbiriyle yakından ilgilidir.
C)İnsanın ruh halini belirleyen tek şey geçmiş yaşantılarıdır.
D)Depresyon, her an görülebilecek bir durumdur.
E)Bazı fiziksel rahatsızlıkların tedavisi mümkün değildir.

125)Kişilik, çocukluktan başlayarak şekillenen ve hayatın sonraki evrelerinde ufak fırça darbeleriyle son şeklini alan kalıcı özellikler bütünüdür. Bugünden yarına değişebilen bir şey değildir. Kişilik üzerinde kalıtımın etkisi olduğu gibi çevrenin de belirleyiciliği vardır. Bilimsel araştırmalar, bu etmenlerin ikisinin de birbirine yakın oranda belirleyici olduğunu gösterir.

Bu parçada anlatılanlar aşağıdakilerden hangisini desteklemektedir?

A)Çocukluk döneminde yaşananlar kişiliği tek başına şekillendirir.
B)insan, bazı kişilik özelliklerini kolaylıkla değiştirebilir.
C)Kalıtım ve çevrenin şekillendirmesiyle kişilik oluşur.
D)Hiçbir şey kişilik kadar çabuk ve derinden değişmez.
E)Kalıtımın kişilik oluşumuna etkisi çevrenin etkisinden çok daha fazladır.

126)Yazmak bir bütünleşmek, çevreden ve zamandan uzaklaşıp yapı taşı kelimeler olan özel bir âleme geçmek olduğuna göre her yazarın kendi mizacına göre yöntemlere başvurması doğaldır. Ama ben yazmak için mutlak gürültü isterim, diyenlere hayret ederim. Bir gazete bürosunda nasıl yazı yazılabilir buna çok şaşarım. Yazarken, biri gelip de bilgisayar ekranına göz atacak olsa donup kalırım. Yazmanın bir mahremiyetinin olduğuna inananlardanım ben. Doğum esnasında kimse görmemeli ne yazdığımı ve nasıl yazdığımı. Galiba yazıya duyduğum saygıdan ötürü yapıyorum bunu.

Bu parçanın yazarıyla ilgili olarak aşağıdakilerden hangisi söylenemez?

A)Gürültülü ortamlarda yazmayı sevmez.
B)Yazma eyleminin temelinde kelimeleri görmektedir.
C)Kendi yazılarını diğer yazarların yazılarından daha niteliksiz bulmaktadır.
D)Yazdıklarının kişiye özel olduğunu düşünmektedir.
E)Yazarken yanında kimsenin olmasını istemez.

127)Bir dili yitirdiğimiz zaman dünyayı algılama biçimimizi de yitiririz. Yok olma tehlikesiyle karşı karşıya olan dilleri ve bu dilleri konuşanları korumakla sadece bir dil değil, aynı zamanda konuşma biçimini de korumuş oluruz. Dil ve kültür öyle yakın bir ilişkisi içinde örülmüşlerdir ki neredeyse aynı şeylerdir. Farklı kültürlerin bir arada tutunabiliyor olmasını sağlayan bugünkü en belirleyici unsur, ortak çıkarlardır. Bunu en bariz şekilde bazı Avrupa ülkeliyle Ortadoğu ülkelerinin dostluğundan anlayabiliriz. Ama unutmamak gerekirki ortak çıkar bittiğinde dostluk da bitecektir. İlişkiler başlatılırken bu asla unutulmamalıdır.

Bu parçada aşağıdakilerden hangisine değinilmemistir?

A)Dil ve kültür arasında sıkı bir ilişki olduğuna.
B)Çıkara dayanan dostlukların temelinin sağlam olmadığına.
C)Dil korunurken konuşma biçiminin de korunduğuna.
D)Birtakım Avrupa ülkeleriyle Ortadoğu ülkelerinin dostluğuna.
E)Kültür çatışmasının doğurduğu sorunlara.

128)Çocukları, gençleri düş kurmaktan vazgeçirip yalnızca yaşanılan dünyanın gerçekleriyle sınırlamaya çalışmak yanlıştır. Çocuklar, gençler gerçeklere gözlerini kapatsın demiyorum; ancak düş güçlerini kullanmazlarsa, düş kurmaya alışmazlarsa gerçeği de, doğruları da sezemezler, göremezler. Hayalden, düş gücünden yoksun bir us, işlevsiz kalır.

Bu parçadan aşağıdakilerin hangisi çıkarılabilir?

A)Düş kurmak, insanı dış dünyadan uzaklaştırır.
B)Dış dünyayla düş dünyası sürekli bir çatışma hâlindedir.
C)Duyguları devindiren yapıtlar insanın gerçeklerden bir süre uzaklaşmasını sağlar.
D)Düş dünyasının zenginleştirilmesi doğrulara ulaşmayı kolaylaştırır.
E)Yaşananlardan uzaklaşmak kişileri geçici olarak rahatlatır.

129)Kızıl gezegen Mars uzunca süredir popüler gök bilimi gündeminde önemli bir yer tutuyor. Bunda Mars araştırmalarına yönelik çok sayıda projenin ve bu projeleri tanıtma etkinliklerinin kuşkusuz büyük payı var. Ancak bunların da ötesinde Mars artık insanlık için Dünya dışında kurulabilecek bir yaşama dair hayallerin sembolü hâline gelmiş durumda. Bu yüzden de bu gezegenle ilgili bilimsel çalışmaların bir kısmı insanlığın orada yaşam hayalini daha da zenginleştireceğe benziyor. Günün birinde Marsta bir araştırma istasyonu kurulursa o şartlarda nasıl yaşanıp araştırma yapılabileceğini deneme amacı taşıyan Mars Benzeşik Araştırma İstasyonu Projesi bunlardan biri.

Bu parçada aşağıdakilerden hangisine değinilmiştir?

A)Uzay araştırmalarının maliyetlerinin yüksek olduğuna.
B)Kişilerin Marsa dair birtakım beklentiler taşıdığına.
C)Marsla ilgili incelemelerin sonuna yaklaşıldığına.
D)Dünyadaki koşulların kısa bir süre sonra insanların gereksinimini karşılayamayacağına.
E)Marsta hayatın nasıl olduğuna dair sorulara yanıt bulunamadığına.

130)Şiirde yenilikten kastım, genç şairin ilk bulduğu şiire saldırmakla işe başlaması değil. Şiirde yenilik, şairin yapması gerekenleri iyi tespit edip doğru zamanı beklemesiyle bağlantılı aslında. Cesareti tek başına yeterli görmek, şairin ölü doğmasına veya kaleme aldıklarının yankısız bir deneme olarak kalmasına neden olacaktır. Bilgi ve birikim için de aynı durum geçerlidir.

Bu parçada anlatılmak istenen aşağıdakilerden hangisidir?

A)Şiirde cesaret, gereksiz yerde yansıyıp kaybolan bir sese benzer.
B)Bilgi ve birikim er ya da geç şiir yaşantısında yeniliği doğuracaktır.
C)Büyük şairler, gençken sessiz kalıp olgunluklarında ortaya çıkmıştır.
D)Yenilikçi şair, bilgi ve birikimiyle yerinde bir hamle için fırsat kollar.
E)Şairin yenilikçi olabilmesi için farklı şiir ortamlarında bulunması gerekir.

131)Bugün devlet ve vakıf üniversitelerinde, öğrencilerin hem kendilerini iş yaşamına hazırlamaları hem de deyim yerindeyse cep harçlığı kazanmaları için değişik çalışma programları mevcut. Bu programlar sayesinde öğrenciler bir yandan eğitimlerini ara vermeksizin sürdürürken bir yandan da üniversite içindeki çalışma ortamında iş deneyimi kazanıyor ve ihtiyaçlarının en azından bir kısmını karşılayabilecekleri küçük bir gelir elde ediyorlar. Üniversiteden mezun olduktan sonra öğrencilerin özgeçmişlerine yazabilecekleri bu ilk tecrübeleri, iş bulmalarına yardımcı olduğu gibi işlerine kolayca adapte olmalarını da sağlıyor. Böylece öğrenciler, okul için değil hayat için öğrenmeye ilk adımlarını atıyorlar. Bu sayede öğrenciler, mezun oluncaya kadar geçen sürede akademik gelişimlerinin yanı sıra ilgi, yetenek ve kariyer hedefleri doğrultusunda da eğitici etkinliklerde bulunuyor; yaşamlarını daha renkli, eğlenceli ve keyifli hâle getiriyorlar.

Bu parçadan üniversitelerdeki çalışma programları ile ilgili olarak aşağıdakilerin hangisi çıkarılamaz?

A)Öğrencilerin kişisel gelişimine yardımcı olmaktadır.
B)Öğrencilere, okul yaşamlarında ekonomik getiri sağlar.
C)Yaşamı, öğrenciler için daha keyifli kılmaktadır.
D)Öğrencilerin branşlaşmada doğru tercih yapmalarını ağlamaktadır.
E)Öğrencilerin çalışma hayatına uyum sürecini kolaylaştırmaktadır.

132)Bilginin hızla arttığı, bilgiye erişimin kolaylaştığı, yeni teknolojilerin laboratuvarları zenginleştirdiği bilgi çağında; fizik, kimya, biyoloji gibi bilim dallarında büyük bir dönüşümün yaşandığına şahit olduk. Genlerin, atom altı parçacıkların ve gezegenlerin bilgileri kaydedildi; bunlar İnternet aracılığıyla dünyanın dört bir yanındaki bilim insanlarına ve ilgili kitlelere ulaştı, bilgisayar programlarıyla analiz edildi. Bu verilerin elektronik ortamda toplanması ve analiz edilmesi yalnızca fen bilimlerine özgü değil. Özellikle son yıllarda sosyal bilimlerde de benzer bir gelişme yaşanıyor. Toplum bilimciler elektronik cihazları, İnterneti ve sosyal paylaşım sitelerini kullanarak insan ilişkilerinden doğan toplumsal ağı tanımaya çalışıyor. Bu süreçte bilgisayar mühendisleri ve istatistikçilerin katılımıyla hesaplamalı sosyal bilimler denen disiplinler arası bir alan doğuyor. Doğru bir eğitim ve doğru kişilerle çalışarak sosyal bilimcilerin alanlarında köklü değişiklikler yapabileceği belirtiliyor. Ancak bu değişimin gerçekleşmesi için bazı engellerin aşılması gerekiyor.

Bu parçadan aşağıdakilerin hangisi çıkarılamaz?

A)Günümüzde, teknoloji sayesinde bilgiye ulaşmak ve bunları yorumlayabilmek oldukça kolaylaşmıştır.
B)Toplum bilimciler verileri depolayan elektronik cihazlardan, İnternet gibi sosyal paylaşım sitelerinden yararlanmaktadırlar.
C)Sosyal bilimciler bugün ulaştıkları başarı düzeyini İnternet ağı, bilgisayar gibi bilgi depolama ve ayıklama aygıtlarını kullanmalarına borçludurlar.
D)Teknolojik gelişmeler, kimi bilim dallarında önemli değişiklikler sağlamıştır.
E)Bilgiye erişim ve bilgiyi analiz etmede teknolojik araçlar, pek çok alanda büyük bir kolaylık sağlamaktadır.

133)Yazar, röportaj yapacağı kişileri, Türk edebiyatının temel taşlarını oluşturan önemli yenilikçi isimleri nesnel bir bakışla seçiyor. Ortak noktaları edebiyat olan, hemen her kesim ve görüşü temsil eden, edebiyatımızın önde gelen şair, yazar ve edebiyat tarihçilerini bir araya getiriyor. Yazar bu röportajlarında özellikle iki nokta üzerinde duruyor: Onların Türk edebiyat tarihine bakışları ve bunun içinde kendilerini konumlandırışları. Bu röportajlarda konuşan kimi şair ve yazarlar, kendilerini anlatmanın yanı sıra akademisyenleri kıskandıracak düzeyde edebiyat tarihimizi yorumluyor. Böylece edebiyatımızın farklı yönleri ortaya çıkıyor. Anlatılan tarih aynı olsa da bambaşka açılardan ele alınarak derinleşiyor, okuyucunun ufkunu açan farklı renkler seriliyor ortaya.

Bu parçada, sözü edilen röportaj ve yazarıyla ilgili olarak aşağıdakilerden hangisine değinilmemiştir?

A)Konuşacağı kişileri yansız bir biçimde belirlediğine.
B)Görüştüğü kişilerin söylediklerini, kanıtlama kaygısı taşıdığına.
C)Konuştuğu kişilerden, yaptıkları çalışmalarla ilgili bir değerlendirme istediğine.
D)Edebiyata yönelik değişik anlayışların ortaya konmasını sağladığına.
E)Düşünceleri değil, edebî tutumları ölçüt aldığına.

134)Bu kitabın en önemli özelliği, romandaki onlarca kahramanın ve onlara özgü öykülerin hiçbirinin kurgulanmış olmaması. Okuyunca her şey kurgulanmış gibi geliyor ama aslında ben bu romanda anlattıklarımı yaşar gibi yazdım. Kahramanların tamamına yakınıyla ben de yazarken tanıştım. Birçoğuna ben de kızdım, tepki gösterdim veya hayran oldum. Cesaretleri karşısında ben de şaşırdım. Hatta belki bir yazarın asla söylememesi gereken bir şey ama bazı öyküler, onları yazarken benim denetimimden çıktı, kendi istediği yere gitti. Hayatı nasıl denetim altında tutamıyorsak ben de bu kitaptaki karakterleri ve yolculuklarını yönlendiremedim. Bana bile isyan edip Sen sadece yaz! Biz ne yapacağımızı biliyoruz. dediler. Bu nedenle tam da bizden insanlar oldu bu karakterler. Bizim kadar çılgın, bizim kadar alıngan, bizim kadar duygusal

Yazarın bu sözlerinden aşağıdakilerin hangisi çıkarılamaz?

A)Kişilerini önceden kafasında tasarlamadığı.
B)Oluşturduğu kişilerin gerçekliğine inandığı.
C)Eserlerini kendi yaşamıyla sınırlandırdığı.
D)Gerçek yaşamdakilerle benzer kişiler oluşturduğu.
E)Kimi zaman, anlattıklarının akışını değiştiremediği.

135)Sanıldığının aksine "kalıplar"ı tamamen ortadan kaldırmak veya yaygın deyimle kırmak, insanın o kadar da işine gelmez. Çünkü kalıplar, bazen dünyayı insana dar etse de çoğu zaman insanın en büyük yardımcısıdır. Tam da bu yüzden yerlerine koyacağınız daha insancıl, daha kullanışlı, daha rahat kalıplar yoksa var olan kalıpları kırmamanız daha iyidir.

Bu parçada "kalıplar"la ilgili olarak asıl vurgulanmak istenen aşağıdakilerden hangisidir?

A)İnsanlara bazı olumlu alışkanlıklar kazandırdığı.
B)İnsan yaşamını sınırladığı kadar kolaylaştırdığı.
C)Daha iyi ve yararlı olanların geliştirilmesi gerektiği.
D)Bireyin yaratıcılığını ve üretkenliğini engellediği.
E)Yaşamın bazı alanlarında bunlara göre davranıldığı.

136)Günümüz gençleri savaşın yarattığı hasarın insani yönünü kavrayamadıkları için nükleer silahları mitleştiriyor. Bunu okulda öğrencilerimle, evde çocuklarımla konuşurken bile gözlemleyebiliyorum. Gençler tanık olmadıkları için nükleer savaşı yalnızca bilgisayar oyunlarından ibaret sanıyor. Dolayısıyla nükleer silahlar, onların zihninde çizgi filmlerdeki patlayan uzay gemileri veya şekil değiştiren robotlar gibi efsanevi bir öge hâline geliyor.

Bu parçada aşağıdakilerin hangisinden yakınılmaktadır?

A)Gençlerin nükleer silahların tehlikesini kavrayamamasından.
B)Gençlerin bilgisayar oyunlarına bağımlı hâle gelmesinden.
C)Teknolojik olanakların iyi amaçlar için kullanılmamasından.
D)Teknolojik gelişmelerde insani değerlerin göz ardı edilmesinden.
E)Çizgi filmlerin içeriklerinin yeni kuşakları olumsuz etkilemesinden.

137)XVI. yüzyıldan itibaren Osmanlı sosyal hayatında yerini alan kahvehaneler, sosyal değişim ve Batılılaşma sürecinde etkin bir rol oynamıştır. Bu mekânlar özellikle Tanzimat sonrasında ortaya çıkan kültürel çeşitlilik ve toplumsal zenginliğin en iyi gözlenebildiği yerlerden biridir. Ayrıca kahvehaneler, evin içinde sıkışıp kalmış Osmanlı insanını sosyal hayatın içine çekebilmiştir. İlk başlarda sohbetlerin konusu belirli sınırlar içerisinde kalmışsa da kahvehaneler zamanla gündelik hayatı derinden etkileyebilecek sohbetlerin ve bilgi alışverişinin yapıldığı mekânlar hâline gelmiştir.

Bu parçaya göre kahvehanelerle ilgili olarak aşağıdakilerden hangisi söylenemez?

A)İnsanların sosyalleşmesine katkıda bulunmuştur.
B)Birçok konuda fikir alışverişi yapılan yerlerdir.
C)Toplumsal hayatın dönüşmesinde rol oynamıştır.
D)Eleştiri kültürünün yaygınlaşmasını sağlamıştır.
E)Zamanla işlevinde çeşitlenmeler görülmüştür.

138)Bazı okurlar için roman veya öykü metniyle ilişki kurmak, tutkuyla düşlere dalmanın, umutlara kapılmanın ötesine geçer. Böyle okurlar; sayfada anlatılan dünyaya öylesine canlılık, öylesine hakikat yükler ki nesnel dünya onlar için geçerliğini yitirir. Kendini kaptıran bu okurlar için hayal ile gerçek dünya birbirine karışır.

Bu parçadan aşağıdakilerin hangisine ulaşılabilir?

A)Okuru hayal dünyasına sürükleyen eserlerin ilgi gördüğüne.
B)Kurmaca dünyaların okuru gerçeklikten uzaklaştırabileceğine.
C)Kimi yazarların, eserlerinde gerçek ve kurmacayı karıştırdığına.
D)Edebiyatın, gerçek dünyanın sorunlarına çözümler üretebileceğine.
E)Okurların gerçeklik algısını değiştiren eserlerin kalıcı olabileceğine.

139)İnsanoğlu, bir ses evreninin içine doğmuş, bu ses evreniyle iç içe yaşamış ve algıladığı seslerle sürekli etkileşim içinde bulunmuştur. Kültürel ve toplumsal bir organizma olan insan, var olduğu çağlardan beri algıladığı sesleri çözümleyip değerlendirmiş ve giderek sesleri bir anlatım biçimine dönüştürmüştür. Seslerle gerçekleştirilen bu anlatım sanatı müzik adını almıştır. Müzik iki temel ögeyi içerir: ses malzemesi ve onun insan tarafından değerlendirilmesi. Bu iki öge, müziği hazırlayan seçme ve yönlendirme eylemine olanak sağlamıştır. İnsanoğlu böylece sesleri kendi amacına uygun biçimde kullanmayı başarmıştır. Tüm tanımlayıcı unsurlarıyla ifade etmek gerekirse: Müzik, belirli bir güzellik anlayışı, niyet ve yöntem doğrultusunda işlenerek birleştirilmiş seslerden oluşan bir anlam bütünüdür.

Bu parçadan müzikle ilgili olarak aşağıdaki yargıların hangisine ulaşılabilir?

A)Toplumun ortak hafızasını ve değerlerini yansıtan bir araçtır.
B)Seslerin belli bir amaçla güzel bir forma dönüştürülmesidir.
C)Bir eğlence aracı olmaktan öte düşüncelerin etkili bir ifadesidir.
D)İnsanın kültürel üretimi içinde yaygın ve kuşatıcı olanıdır.
E)Eski çağlardan beri insan doğasına en yakın sanat dalıdır.

140)Alzheimer olduğundan beri, onun için saatler doğrusallığını kaybetmiş bir akışın gelişigüzel tiktakları demek. Zaman otoyolunda hiçbir işaret levhası, hiçbir trafik lambası yok; istediği yöne gidebilir, istediği gibi şerit değiştirebilir. Yahut yolun tam ortasında aniden durup gitmeyi reddedebilir. Çünkü onun yaşamında ilerleme diye bir şey yok artık. Sadece kopuk kopuk anlar var.

Bu parçada sözü edilen kişiyle ilgili olarak aşağıdakilerden hangisi söylenebilir?

A)Zamanın sürekliliği kavramını yitirdiği.
B)Önerileri dikkate almadığı.
C)Anılarının tüm yaşamını yönlendirdiği.
D)Yaşamdan beklentisinin azaldığı.
E)Sayısal işlem yapmada güçlük çektiği.

141)Bir çağın doğruları, çoğu zaman sonraki çağların insanları tarafından sorgulanır. Bu yüzden, bilim adamları öne sürdükleri görüşlerin gelecekte değişikliğe uğrayabileceğini kabul etmelidirler.

Bu parçada aşağıdakilerden hangisi vurgulanmaktadır?

A)Bilimle teknolojinin birbirini etkilediği.
B)Bilimsel çalışmaların sabır ve özveri gerektirdiği.
C)Bilimsel araştırmaların belli bir yöntemle yürütüldüğü.
D)Bilimde doğruların değişebileceği.
E)Bilimsel bulguların günlük yaşama uygulanmasının zaman alabileceği.

142)Fransız düşünür Paul Ricoeur, Çeviri, kültürlerin çoğulluğu ve insanlığın birliği arasındaki yoldur. demiş. Buna, çeviri yapan kişinin, yazarın bireysel duruşunu başka bir kültürün bireylerine aktarmayı üstlendiğini de eklemek gerekir. Yani çevirmen, bir kültürü tüm yabancılığıyla aktarmayı seçebilir ya da çevireceği dilde ona bir karşılık arayabilir. Örneğin, İngilizlerin çok alışık oldukları yemekleri fish and chipsi Türkçeleştirirken, bu yemeğin gerçekten ne olduğunu iletecek biçimde balık-kızarmış patates demek yerine, yarattığı duyguyu iletebilmek için balık-ekmek diyebilir.

Bu parçaya dayanarak aşağıdaki yargılardan hangisine ulaşılabilir?

A)Fransada birebir çeviriye çok önem verilmektedir.
B)Yemek konusunda yazılmış eserleri çevirmek çok zordur.
C)Bir çevirmen, beğendiği yazarların eserlerini çevirirken daha başarılı olur.
D)Bir dil ne kadar zenginse o dilde yazılmış eserler o kadar zor çevrilir.
E)Çeviride kültürel farklılıklara sadık kalmakla ortak değerleri yansıtmak arasında bir yol bulmak gerekir.

143)1980lerin başlarında, sanat ve kültür haberlerinin gazete satışlarına katkısı olmayacağı düşüncesi yaygın olduğundan çok az gazete kitap eki çıkarırdı. Son zamanlarda, neredeyse tüm gazetelerin kitap eki var. Hafta içinde ya da hafta sonunda verdikleri eklerde, farklı niteliklerde, düzeylerde ve farklı yaklaşımlarla da olsa bu konuya azımsanmayacak ölçüde yer ayırıyorlar. Kitap tanıtımlarının gazetelerin içeriğinde böylesi önem kazanmasının nedenleri ne olabilir? Okur sayısında çok büyük bir artış olduğunu sanmıyorum. Ama yayımlanan kitap sayısında artış olduğu kesin. Kitap eklerinin aldığı ilanlar, o eklerin yayım masrafını karşılıyor mu? Yayın piyasası bu kadar büyüyor mu? Bu soruların yanıtları ayrıntılı biçimde araştırılabilir. Ama sanıyorum ki kitap ekleri gazetelere her şeyden önce saygınlık getiriyor.

Bu parçada aşağıdakilerden hangisi vurgulanmaktadır?

A)Gazete satışlarının son zamanlarda arttığı
B)Reklamı yapılan kitapların daha çok sattığı
C)Yayınevlerinin sayısının arttığı
D)Kitap eklerinin gazete çıkarma işini güçleştirdiği
E)Kitap eklerinin gazetelere değer kazandırdığı

144)Yazmayı yazarak öğrenin. Sözcük dağarcığınızı güçlendirin. Sürekli uygulamalarla kendi sesinizi bulun. Dünyayı, gözlerinizi ve kulaklarınızı açarak dolaşın. Gözlemlerinizi sözcüklere yansıtmayı unutmayın. Yazdıklarınızda iyi olmayan bir bölüm görürseniz atın, yeniden yazın.

Aşağıdakilerden hangisi, bu parçada iyi yazı yazabilmek için verilen önerilerden biri değildir?

A)Uygulamalar yaparak yazma yeteneğinizi geliştiriniz.
B)Bilgi birikiminize katkısı olacak yapıtlar okuyunuz.
C)Kendinize özgü bir anlatıma ulaşabilmek için çaba harcayınız.
D)Görüp işittiklerinizi büyük bir dikkatle yazıya geçiriniz.
E)Yazdıklarınızı eleştirel bir gözle denetleyerek düzeltiniz.

145)Yaşlanmayla birlikte, bütün deri hücrelerinde fazla miktarda serbest radikal oluşmaya başlar. Serbest radikaller, hücre faaliyetleri sırasında ortaya çıkan kararsız oksijen molekülleridir. Güneşin zararlı etkileri ve sigara gibi dış etkenlere bağlı olarak da üretimleri artar. İdeal koşullarda, deri hücrelerinde doğal olarak bulunan beta karoten, E, C ve A vitaminleri gibi antioksidan maddeler tarafından yok edilirler. Yaş ilerledikçe deri hücrelerinde bulunan doğal antioksidan maddeler azalır. Bu nedenle hücre içinde artan serbest radikaller, hücre zarına, proteinlere ve DNAya zarar vermeye başlar. Tüm bu hücresel ve moleküler olaylar cildin yaşlanmasına ve kırışıklık oluşumuna yol açar.

Bu parçaya göre, aşağıdakilerden hangisi yaşlandıkça deri hücrelerindeki serbest radikallerin artmasının nedenlerinden biridir?

A)Hücreler arasındaki madde alışverişinin yavaşlaması
B)Hücre zarında ve DNAda yapısal bozukluklar olması
C)Vücuda alınan oksijen miktarının azalması
D)Değişen çevre koşullarına uyum sağlamanın zorlaşması
E)Hücrelerdeki doğal antioksidan maddelerin azalması

146)Leonardo da Vinci ressam, heykeltıraş, müzisyen, mimar, bilim adamı ve mucitti. İncelemek amacıyla yaklaşık 30 insan vücudunu kesip parçalara ayırdı. Bu sayede, daha önce yapılmış olanlardan çok daha gerçekçi vücut resimleri çizdi. Taslak defteri, uçma makinesi de dahil birçok makine tasarısıyla doludur. Bugün bu makinelerin birçoğunun çalışmayacağını biliyoruz, fakat ortaya koyduğu tasarılar onun ayrıntılı gözlemleri zengin bir düş gücü ile birleştirme konusundaki yeteneğini açığa vurmaktadır. Leonardonun büyük kavrayış gücüne ve yaratıcılığa sahip olmasına karşın, yaptıklarının bilimin ilerlemesine çok az katkısı oldu. İncelemelerini kendini tatmin etmek amacıyla yapmıştı; çağdaşlarının çoğunun bunlar hakkında hiçbir bilgisi yoktu. Birçok taslağı ve defteri ölümünden sonra dağıldı ve yüzyıllar boyunca büyük ölçüde bilinmeden kaldı.

Bu parçaya göre, Leonardo da Vincinin insan vücudunu parçalamasının sağladığı yarar aşağıdakilerden hangisidir?

A)Tıp bilimine katkıda bulunması
B)Çevresini kuşatan dünyayla ilgili yeni fikirler geliştirmesi
C)İnsan vücudunu ayrıntılı ve doğru bir biçimde çizmesi
D)İnsanla diğer canlıların bedensel özelliklerini karşılaştırması
E)İnsan heykellerini kusursuz yapması

147)Leonardo da Vinci ressam, heykeltıraş, müzisyen, mimar, bilim adamı ve mucitti. İncelemek amacıyla yaklaşık 30 insan vücudunu kesip parçalara ayırdı. Bu sayede, daha önce yapılmış olanlardan çok daha gerçekçi vücut resimleri çizdi. Taslak defteri, uçma makinesi de dahil birçok makine tasarısıyla doludur. Bugün bu makinelerin birçoğunun çalışmayacağını biliyoruz, fakat ortaya koyduğu tasarılar onun ayrıntılı gözlemleri zengin bir düş gücü ile birleştirme konusundaki yeteneğini açığa vurmaktadır. Leonardonun büyük kavrayış gücüne ve yaratıcılığa sahip olmasına karşın, yaptıklarının bilimin ilerlemesine çok az katkısı oldu. İncelemelerini kendini tatmin etmek amacıyla yapmıştı; çağdaşlarının çoğunun bunlar hakkında hiçbir bilgisi yoktu. Birçok taslağı ve defteri ölümünden sonra dağıldı ve yüzyıllar boyunca büyük ölçüde bilinmeden kaldı.

Bu parçaya göre, Leonardo da Vincinin bilime katkısının az olmasında temel etken aşağıdakilerden hangisidir?

A)Başkalarını çalışmalarından haberdar etmemesi
B)İncelemeleriyle ilgili düzenli kayıt tutmaması
C)Aynı anda birden çok konuyla ilgilenmesi
D)Çalışmalarında gözlemden çok hayal gücüne ağırlık vermesi
E)Sanatsal çalışmalara bilimsel çalışmalardan daha fazla ağırlık vermesi

148)Öyküleri üzerinde çok çalışan, az ve öz öykü yayımlayan bir yazar. Kapalılığı kendine ilke edinmiş. Öykülerinin öylesine yoğun bir içeriği var ki bunu kolayca anlamak olanaksız. Anlamlar açık seçik bir biçimde ortaya konmuyor, onları çok yönlü ve incelikli bir yaklaşımla irdelemek gerekiyor. Bunlardaki gizli güzelliklerin tadına bu yolla varılabiliyor.

Bu parçada sözü edilen sanatçının tutumuyla ilgili olarak aşağıdakilerden hangisi söylenebilir?

A)Yazdıklarının anlaşılmasını okurlarının çabasına bıraktığı
B)Farklı biçemler kullanmaktan kaçındığı
C)Sıradan, kalıplaşmış konuları işlemek istemediği
D)Söylemini belirli düşüncelere göre biçimlendirdiği
E)Anlatımında benzetmelerden yararlandığı

149)Bir dildeki yeni sözcüklerin başlangıçta anlamları ve çağrışımları sınırlıdır. Daha doğrusu bunlar tam anlam bağlamış sayılmaz. Bunların çağrışımsal bir birikim edinmesi, öncekilerden başka anlamları da içermesi, kullanılmasına bağlıdır. Bu da yazarlar ve ozanların özel bir çaba göstermelerini, dil duyarlıklarını bütün zenginliğiyle yeni sözcüklere yansıtmalarını gerektirir. Bu yönden Türkçe gibi özleşme ve yenileşme süreci içinde bulunan dillerde yazarların, ozanların işi, durmuş oturmuş dillere oranla daha güçtür.

Bu parçadan, dildeki yeni sözcüklerle ilgili olarak aşağıdakilerin hangisi çıkarılamaz?

A)Önceleri anlam alanları dardır.
B)Sanatçıların çalışmalarıyla gelişir.
C)Zaman içinde yeni anlamlar kazanır.
D)Anlamsal sınırları belirlenmemiştir.
E)Yaygınlaşmaları, halkın bilinçlenmesine bağlıdır.

150)İnsan ruhundaki dalgalanmaları, bulutlanmaları güzel bir duygusal söylemle yansıtmayan bir yazınsal yaratının kalıcı olması zordur. Dünden bugüne kalan, zamanın aşındırıcı, yok edici rüzgârlarına dayanmış yapıtların tümünde bu özelliği görebiliriz. İnsana odaklanmayan, bizi değişik yaşamlarla yüz yüze getirmeyen, düşler kurdurmayan dilsel ürünler, yazıldığı günlerde ne denli yankı uyandırırsa uyandırsın, çok geçmeden yazın gömütlüğünün malı olmaktan kurtulamayacaktır. Çünkü yazının işlevi, insanı ve insanlık durumlarını anlatmaktır.

Bu parçada aşağıdakilerden hangisine değinilmemiştir?

A)Kimi yapıtların yalnızca yazıldığı dönemde beğenildiğine
B)Anlatılarda insanın temel öge olması gerektiğine
C)Yazarların, insan yaşamını değişik boyutlarıyla yansıtması gerektiğine
D)Başarılı yazarların dili kendine özgü biçimde kullandığına
E)İnsanın iç dünyasını yansıtmayan yaratıların etkili olamayacağına

151)Yazar için yetenekten söz edeceksek bu, sanatçının, anlattığı kişi olabilme yeteneğidir. Bence edebiyattaki en büyük yetenek de budur. Yalnızca kadınları iyi yazamazsın; ya her şeyi iyi yazarsın ya da hiçbir şeyi Bu konuda en güzel sözü Flaubert söylemiş. Kendisine: Madame Bovary kim? diye sormuşlar. Benim. demiş. Bunu gerçekten böyle hissettiğinden eminim. Bana da kadın kahramanlarımı sorarsanız, Benim. derim; ama erkek kahramanlarım da Benim..

Bu parçada vurgulanmak istenen aşağıdakilerden hangisidir?

A)Başarılı yazar, her kahramanını kendisiyle özdeşleştirerek yaratır.
B)Bir yazarın karakter çizmedeki başarısı, onları toplumsal yönden iyi tanımasına bağlıdır.
C)Tanınmış romanlardaki kişiler, herkesin beğeneceği sıradan insanı yansıtır.
D)Romanda başarının tek ölçütü farklı karakterleri iyi canlandırabilmektir.
E)Yazar, kendisini kahramanlarının yerine koyarak bir düş dünyasında yaşar.

152)Hakkımdaki övgüleri de yergileri de pek ciddiye aldığımı söyleyemem. Övgüleri ilk duyduğumda yurtdışındaydım. Bana moral verdi, beni güdüledi bu övgüler. Övülmek elbette iyi bir şeydir; ama yalnızca bununla yaşanmaz ki. Düşünsenize, Ben geleceğin yazarıyım. dersen, bunu ilke edinip oturursan, kendini yenilemekten de kaçınırsan sonun ne olur? Ortada kalırsın; bırak geleceği, bugünü bile göremezsin.

Bu parçada anlatılmak istenen aşağıdakilerden hangisidir?

A)Yazarların, okurlardan gelecek tepkileri umursamadığı
B)Beğenilen yazarların da kalıcılığının, kendilerini sürekli geliştirmelerine bağlı olduğu
C)Sanatçılara olumlu eleştiriler yöneltmek gerektiği
D)Kendini belirli ölçütlerle sınırlayan yazarların özgün ürünler veremeyeceği
E)Yazarların, okurlardan, yazdıklarını değerlendirmelerini beklemediği

153)Büyüklerinin çizdiği yolda, kendi ülkesinde ve başka ülkelerde iyi bir öğrenim görmüştür. Girdiği her işte, onları onurlandırıp gururlandıracak başarılar kazanmıştır. Parasal yönden tam bir özgürlük içindedir. Ancak ne para ne başarı mutluluk verir ona. Çünkü gerçekleştirdikleri ve gerçekleştirmeye çalıştıkları, kendi tutkuları, özlemleri ve düşleri değildir. Kendisi için çizilmiş bir yolda yürümüştür hep; yalnız ve mutsuzdur bu yüzden.

Bu parçada anlatılan kişi için aşağıdakilerden hangisi söylenebilir?

A)Varlıklı bir aile ortamında yetişmenin rahatlığını yaşamıştır.
B)Başarıya ulaşmak için değişik sıkıntılara katlanmıştır.
C)Edindiği varlığı gönlünce harcama olanağı bulamamıştır.
D)Yaşamını, başkalarının yönlendirmelerine göre sürdürmüştür.
E)Gerçekleştiremediği düşünceleri, gerçekleştirebildiklerinden fazladır.

154)Dil, kuralları dilbilgisi kitaplarına sığmayacak kadar karışık, sayısız inceliklerle dolu, büyülü bir iletişim aracıdır. Esnek, canlı, gelişmeye, değişmeye açık bir sistemdir. Bu nedenle dilin kullanamadığımız zenginliklerinin, kullanabildiklerimizden çok daha fazla olduğunu söyleyebiliriz. Bunun içindir ki günümüzde kullandığımız dil, yarınki dilin çok gerisinde kalacaktır. Buna dayanarak şunu söyleyebiliriz: Bir yandan bugünkü dille iletişim kurarken bir yandan da ayrımına varmadan geleceğin dilini yaratıyoruz.

Bu parçaya dayanarak, dille ilgili olarak aşağıdakilerden hangisine varılamaz?

A)Çok yönlü nitelikler içerdiğine
B)Anlatım gücünün sözcük sayısıyla ölçülemeyeceğine
C)Bir değişim süreci içinde olduğuna
D)Sunduğu olanaklardan yeterince yararlanılamadığına
E)Belirli kalıplarla sınırlandırılamayacağına

155)Gerçekte tepkileri önemsiyorum; ama onların esiri olmak istemiyorum. Her zaman okurla aramda bir mesafe bırakmaya çalıştım. Bu da hiçbir zaman başarılı olmamı etkilemedi. Öyle ki kitaplarım otuz dile çevrildi. Bu koşullarda, okuru memnun etme çabasına girmeyi gereksiz buldum; yalnızca kitaplarımı yazmaya çalıştım. Önceleri bunu yaparken zorlanıyordum. Ancak bunda direnince okur, zaman zaman anlamasa da beni kabullendi. Bu da bana çok büyük bir güç verdi. Ben istediğimi istediğim gibi yazarım. Okur da bana ve kitabıma yaklaşacaktır. Yani kitabım, okurun peşinden koşmayacaktır.

Aşağıdakilerden hangisi bu sözleri söyleyen yazarın bir özelliği değildir?

A)Okurların eleştirilerini ön planda tutmama
B)Okurun, giderek kitaplarını benimsediğine inanma
C)Yazın ve yaratma alanında yeni bir çığır açma
D)Yapıtlarını kendi düşüncelerine göre biçimlendirme
E)Okurla içli dışlı olmaktan kaçınma

156)Eskiden beri çocuk yayınlarında çocuğa göre kavramıyla çocukça kavramını birbirine karıştırmışızdır. Bu yüzden, çocukların eline verdiğimiz yazılar, yapıtlar, onların yaşantılarına kapalı, sezgi ve düş güçlerini kamçılamayan, çocukça ürünlerdir. Bunların çoğu, çocuklara, içinde yaşayacakları kurmaca bir dünya sunmaz; onları, kendi dar dünyalarının sınırı dışına çıkarmaz. Kimi kalıplaşmış düşüncelerin aktarımı için birer araçtır yalnızca. Dokularına, yaşamın renkliliği, zenginliği sinmemiştir. Bu nedenle yazılı ve basılı simgeler evrenine karşı, açığa vurulmamış bir nefret geliştirir çocuklarda.

Aşağıdakilerden hangisi, bu parçada çocuk yayınlarına yöneltilen eleştirilerden biri değildir?

A)Şiddete dayalı konuları işleme
B)Okurların anlatılanlarla özdeşleşmesini sağlamama
C)Çocukların düşünce evrenini yeni düşüncelerle genişletmeme
D)Okurların duygularını besleyen bir anlatımdan yoksun olma
E)Çocukların ilgi alanını göz önünde tutmama

157)Sanatçıları eleştirel bir yaklaşımla değerlendirmekten asla kaçınmazdı. Her birinin iyi ve kötü yanlarını açıkça ortaya koyar, hayran olduklarını bile kıyasıya eleştirirdi. Bir gün Tolstoy gibi roman yazacağını söyler, bir başka gün La Fontaine gibi yazmaya yönelir ya da şiirlerinde halk ozanlarının kalıplarını kullanırdı. Sevdiği, beğendiği yazarlarla sürekli yarış içindeydi. Bunun için de yazdıklarını hiçbir zaman yeterli bulmazdı. Herkesçe beğenilen, övülen o ünlü yapıtı için yıllar sonra şöyle demişti: Bugün yazsam öyle yazmazdım. Kısacası o, Söylemek istediğim en güzel söz, henüz söylememiş olduğum sözdür. düşüncesini, yazma ve yaratma ilkesi olarak benimsemişti.

Bu parçadan, sözü edilen sanatçıyla ilgili olarak aşağıdakilerin hangisi çıkarılamaz?

A)Yapıtlarında ulaştığı düzeyle yetinmediği
B)Okurlarını etkileme ve bilinçlendirme amacıyla yazdığı
C)Kendi eleştirisini kendisinin yaptığı
D)Sanatçılara yönelik düşüncelerini gizleme gereği duymadığı
E)Etkilendiği sanatçıların izinde gitmeye çalıştığı

158)Okur, onun şiirlerini okurken derine indikçe yeni tatlarla, yeni bulgularla karşılaşacaktır. Sözün gizemli boyutlarının peşine düşecektir. Şiiri yeniden kurgulayacaktır. Bu anlamda, herkese açık bir şiir değildir onun şiiri. Art alanı alabildiğine geniş şiirlerdir. Tarihten felsefeye, değişik bilim dallarından devşirilmiş veriler, bunlarda birer motif olarak çıkar karşımıza. Kimi zaman da bu veriler, imgelere dönüşür; benzetmeler, mecazlar, istiareler biçiminde iç donanımını oluşturur şiirlerin.

Aşağıdakilerden hangisi bu parçada sözü edilen şairin bir özelliği değildir?

A)Anlaşılırlığı güç şiirler yazma
B)Şiirlerini yazarken farklı alanlardaki çalışmalardan yararlanma
C)Sanatsal bir söyleyişe başvurma
D)Yoruma açık şiirler oluşturma
E)Anlamca açık şiirleri değersiz bulma

159)Bir kimse arada bir, Bizim zamanımızda... diye söze başlayıp yakınıyor ya da eski günleri arıyorsa anlayın ki çağdışı kalmıştır. Baba, çocuğunu anlayamadığından; yaşlı, gencin ya da genç kafalı yaşıtının davranışlarını beğenmediğinden mi söz ediyor, Bizim zamanımızda böyle değildi. kanıtına umutsuzca da olsa dört elle mi sarılıyor; bilin ki bunların söyleyecek bir sözü yoktur artık bugün için. Zaman, böyle konuşanları aşmış, tüketmiştir.

Bu parçada vurgulanmak istenen aşağıdakilerden hangisidir?

A)Yaşamın her dönemini tat alarak geçirmek gerektiği
B)Güzellik anlayışının insandan insana değiştiği
C)Mutsuz insanların, geçmişin güzel olduğunu söyleyerek avundukları
D)İçinde yaşadığı toplumun gerisinde kalanları uyarmak gerektiği
E)Toplumsal değişim ve gelişmelere ayak uyduramayanların geçmişe sığındıkları

160)Çocukları okumaktan soğutan bir neden de öğretici olmayı her şeyin başında tutmamızdır. Ders vermeyen, hem de bunu açık seçik yapmayan hiçbir yazınsal yaratı, anadili öğretiminde yer almaz; çünkü yazıların seçiminde, işlenişinde temel ölçüt ders vericiliktir. Bir yazı, bir şiir ne denli güzel, renkli bir yaşantı birikimiyle yüklü olursa olsun ders vermiyorsa hiç değeri yoktur. Oysa bu konuda Goethe şöyle der: Yalnızca ders vermekle kalan, duygu dünyasının sınırlarını genişletmede hiçbir katkısı olmayan kitaplardan nefret ederim.

Bu parçada anlatılmak istenen aşağıdakilerden hangisidir?

A)Anadili öğretimi, çocukta okuma alışkanlığı geliştirme amacından yoksun olmamalıdır.
B)Okuma-yazma becerisini sürekli kullanmayan kişi, dış dünyaya kapalı kalacaktır.
C)Öğrencilere okutulacak yazılar, onların yetişme ortamları göz önünde bulundurularak hazırlanmalıdır.
D)Çocuklara okumayı sevdirmek için, öğretici nitelikli kitaplarda da onların iç dünyalarını zenginleştirici özellikler bulunmalıdır.
E)Değişik yazı türleriyle sık sık karşılaşmayan çocuklar, tembel, edilgen bir kafa yapısına sahip olurlar.

161)İnsanı insana anlatmak, başlıca kaygısıdır sanatın. Çağlar boyunca, sözle olsun, renkle, ezgiyle olsun, tüm sanat ürünleriyle insanın iç ve dış evreni yansıtılmak istenmiştir. Duygular, tutkular, düşler, düşünceler değişik biçimler içinde ele alınmış, işlenmiştir. İşleyiş, ele alış biçimleri sanatçıdan sanatçıya, çağdan çağa değişse de amaç aynı kalmıştır: İnsanı insana anlatmak... Bir bakıma sanatın işlevindeki soyluluk da bu amaçtan doğar. Yaşamın tatlanması, çirkinliklerden arınması, insanın insanı anlamasına bağlı değil midir? Mutsuzluklar, uyumsuzluklar hep insanın insanı anlamamasından kaynaklanmaz mı?

Bu parçada asıl anlatılmak istenen aşağıdakilerden hangisidir?

A)Duygu ve düşüncelerin anlatımı çeşitli sanat dallarına göre farklılık gösterir.
B)Sanat ürünleri, bireylerin birbirine yakınlaşmasını, yaşamın güzelliklerini sezmesini ve algılamasını sağlar.
C)Sanatın etki gücü, her şeyden önce yaşamı olduğu gibi yansıtmasından ileri gelir.
D)Sanatsal yaratıların yaygınlaşıp gelişmesiyle yaşam koşulları arasında sıkı bir etkileşim vardır.
E)Aynı konuyu işleyen iki sanatçının konuya bakış açıları, konuyu işleyiş yöntemleri birbirinden farklı özellikler gösterebilir.

162)Çalışmalarını romanlar üzerinde yoğunlaştırmış bir eleştirmendi. Roman konusunda üç yüzü aşkın eleştirisi vardı. Eleştirinin, edebiyat tarihini kurma ve oluşturma gibi önemli bir işlevi olduğuna inanırdı. Bunun için de yayımlanmış romanların hemen hemen tümünü okuyup incelemekten kaçınmazdı. Ele aldığı yapıtları çok yönlü bir değerlendirmeden geçirirdi. Bu tutumuyla romancıların yaratıcılığını besler, onlara yol gösterirdi.

Bu parçada sözü edilen eleştirmenle ilgili olarak aşağıdakilerden hangisi söylenebilir?

A)Yapıtları, değişik boyutlarıyla ele alıp yargıladığı
B)Farklı eleştiri yöntemleri kullandığı
C)Çağdaş eleştiri kuramlarından yararlandığı
D)Düşüncelerini terimsel bir söylemle yansıttığı
E)Anlatımındaki pürüzlerin, çok ürün vermesinden

163)Önemli bir edebiyat yapıtını çevirirken o yapıtın yazarıyla çok farklı bir ilişki kurmanın mutluluğunu da tadar çevirmen. Bir yazarla çeviri aracılığıyla ilişki kurmak, onun söyledikleri ve söyleme biçimleri üzerinde kafa yormayı gerektirir. Çünkü çeviride yapılması gereken, yalnızca okumakla, okunanı anlamakla sınırlı değil; asıl önemli olan, yazarın söylediklerine, söyleme biçimlerine, hangi dile çeviriyorsak o dilde varlık kazandırmaktır.

Bu parçada vurgulanmak istenen aşağıdakilerden hangisidir?

A)Başarılı çevirmenler, yapıtları çevirirken tarihsel ve toplumsal koşulları da düşünürler.
B)Bir çevirinin başarısı, yapıtın, çevrildiği dilde düşünce ve anlatım yönünden yeniden oluşturulmasına bağlıdır.
C)Çevirmenle çevrilen yapıtın yazarı arasında duygusal yönden benzerlik olması, çeviriyi olumlu yönde etkiler.
D)Çevirmenler, çeviriyi bitirinceye değin çok değişik duygular yaşarlar.
E)Anlatım olanakları birbirine benzeyen dillerde yapılan çeviriler daha başarılı olur.

164)Kimi yazarlar, kendi yaratma yöntemlerini açıklarken, gerçeğe her yönüyle bağlı kaldıklarını, gerçeği eksiksizce yansıtmayı yazarlığın temel ilkesi saydıklarını söylerler. Düşsellikten kaçındıklarını, söz arasında özellikle belirtmeye özen gösterirler. Yazdıklarıyla yaşananlar arasındaki ilişkiyi vurgulamaya çabalarlar. Dahası, bir romancıdan, öykücüden çok, bir tarihçi, toplumbilimci, ruhbilimci gibi davrandıklarını söyleyenler bile vardır.

Aşağıdakilerden hangisi, bu parçada belirtilen görüşle uyumludur?

A)Bir sanat yapıtında yansıtılan gerçek, gerçeğin kendisi değil, törpülenmiş, cilalanmış bir görünümüdür.
B)Bir yapıtta yansıtılan gerçekleri yaşamla özdeşleştirmeye çalışmak, doğru bir tutum değildir.
C)Yaşamdan alınan öğeler, yazarın yüreğinde ve kafasında yeniden biçimlendirilmezse yazınsal bir yapıta dönüşemez.
D)Düş gücüyle oluşturulmamış bir yapıt, gerçek anlamda yazınsal bir yapıt sayılamaz.
E)Yapıtların, içerik yönünden yaşama sıkı sıkıya bağlı olması gerekir.

165)Mitler doğa güçlerini ve doğaüstü yaratıkları anlatan hayal ürünü öykülerdir. Bunların simgesel ve kutsal bir yanı vardır. Yüzyıllar boyunca bu öyküler birbirlerinden beslenerek zenginleşmiştir. Bunların kimisi kulaktan kulağa yayılırken kimisi de yazmayı iş edinmiş kişilerce yazıya geçirilmiştir. Bugün elimizde hemen her mitolojik öykünün, yazıya geçirenin anlayışına göre değişen anlatımları bulunuyor.

Bu parçada, mitlerle ilgili olarak aşağıdakilerden hangisine değinilmemiştir?

A)Kahramanlarının alışılmışın dışında özellikler taşıdığına
B)Anlatılanların dinsel bir içeriği olduğuna
C)Çok uzun bir geçmişi bulunduğuna
D)Aynı öykünün değişik biçimlerde anlatıldığına
E)Kimilerinin gerçekleri yansıttığına

166)Çok yazmayı, öne çıkmayı, böbürlenmeyi sevmiyor. Gürültüden uzak, ağır ağır, kozasında sessizce örüyor şiirini. Kendini önemsemiyor; kasılma yok. Ne okuyucunun ne de önemli kişilerin dikkatini çekme çabasında. Az ürün veriyor; ama şiirin hasını üretiyor. Şiirde işçiliğe, sabra önem veriyor. Bugüne değin tek kitapta kalmasının nedeni de bu. Adı duyulmamış, sessiz bir ozan; ama şiirleri usta işi.

Kendisinden böyle söz edilen bir sanatçı aşağıdakilerin hangisiyle nitelendirilemez?

A)Gösterişten hoşlanmayan
B)Geri planda kalmayı seven
C)Kendini üstün görmeyen
D)Amacı yalnızca iyi yapıt üretmek olan
E)Tanınacak kadar başarılı olamayan

167)Daha ilk yapıtlarında başkalarının izine basmadan yürümeyi deneyen yazarlar, ozanlar vardır. Bunlar, yazınsal yaratıları ayırmaya, belirlemeye ve değerlendirmeye yönelik geleneksel ölçütlerin, kuralların kılavuzluğunu pek umursamaz, onlara sıkı sıkıya bağlı kalmazlar. Türler arasında öyle aşılması güç duvarlar ya da sınırlar yoktur onlar için. Yazarken bir türe özgü nitelikleri bir başka türe taşımaktan kaçınmazlar.

Bu parçada, sözü edilen sanatçılarla ilgili olarak aşağıdakilerden hangisine değinilmemiştir?

A)Yapıtlarının içerik yönünden zengin olduğuna
B)Başkalarından etkilenmediklerine
C)Yapıtlarında değişik türlere özgü niteliklere yer verdiklerine
D)Yazıların, belirli türlere göre ayrılmasını önemsemediklerine
E)Önceden konmuş kurallara bağlı kalmadıklarına

168)Öykülerimdeki anlatıcıyı ben olarak düşünmeseniz iyi olur. Bir öyküdeki sevgili, ille de yazarın sevgilisi değildir. Elbette bir küçük yaşantıdan, yaşanmış, gerçek anlardan da yola çıkarak öyküler, romanlar yazılabiliyor; ama yazarın çizdiği görüntülerin ille de yaşanmış olması gerekmez. Önemli olan, okuru, bu görüntülerin gerçekliğine inandırması, onu bu görüntülerin içine çekmesidir.

Bu parçaya göre, öykünün en önemli niteliği aşağıdakilerden hangisidir?

A)Yazarın, başından geçenleri, başkalarının öyküsüymüş gibi anlatması
B)Yaşanmış olaylardan bir seçme yapılarak bunların anlatılması
C)Yazarın, yaşadıklarını değiştirerek vermesi
D)Gerçek olayların, gerçek olmadığı izlenimi bırakacak biçimde yansıtılması
E)Olayların, okuyucuda, yaşanmışlık duygusunu uyandıracak biçimde anlatılması

169)Bir paragrafı anlayarak okumak, bir matematik problemini çözmeye benzer. Bir problemi çözmek için onu oluşturan öğeleri değerlerine göre kullanmak, aralarındaki bağlantıyı doğru kurmak bir zorunluluktur. Bunun gibi bir paragrafı anlamak için de onu oluşturan sözcüklerin anlamını doğru algılamak, birbirleriyle bağlantılarını bulmak gerekir. Ayrıca, yansıttıkları düşünceyi ve düşünsel düzeni görmek de bir gerekliliktir.

Bu parçada anlatılmak istenen aşağıdakilerden hangisidir?

A)Düşünceler sözcükler aracılığıyla dile getirilir.
B)Okunanların anlaşılmasında sözcüklerin yeri ve bunlar arasındaki ilişki önemlidir.
C)Matematik problemlerinin çözümünde temel olan, okuduğunu anlamadır.
D)Duygu ve düşüncelerin eksiksizce anlatımı, bunlara uygun sözcükler bulmayı gerektirir.
E)Her alanın, kendine özgü anlamlar içeren sözcükleri ve kuralları vardır.

170)Anadili, onu kullanan bireyler arasında köklü sevgi bağları oluşturur. Bilinçaltına dek uzanarak kişinin iç varlığını kuşatan bu bağlar, toplumsal yaşamda çok gerekli olan güven duygusunun da kaynağıdır; çünkü birbirini sevip sayan, birbirine güven duyan bireylerin oluşturduğu bir toplumda, bireylerin gelecek korkusu olmaz.

Bu parçada vurgulanmak istenen aşağıdakilerden hangisidir?

A)Anadilinin, ortak duygular oluşturmada çok önemli bir işlevi olduğu
B)Kişilerin yetiştikleri ortamla benlikleri arasında sıkı bir ilişki bulunduğu
C)Anadilindeki ses özelliğinin kişilerin düşünce ve duygularını etkilediği
D)Aynı dili kullanan kişilerin, aynı doğrultuda düşünebileceği
E)Anadili eğitimine ağırlık vererek ulusal duyguları pekiştirmek gerektiği

171)171)Bizim yazınımızda deneme türü oldukça cılızdır. Bu durum, dünya yazını için de geçerlidir. Hemen belirtelim ki denememizin cılızlığı nicelikseldir. Yani denemecimiz az, deneme türünde yazılmış yapıtların sayısı sınırlıdır. Buna karşılık nitelik bakımından dünya yazınındaki seçkin deneme örnekleriyle rahatça boy ölçüşebilecek yetkinliktedir. Konu yönünden de insanoğlunu bütünüyle kuşatan bir çeşitlilik gösterir. Aynı şeyi, öteki yazın türleri için, örneğin roman için, tiyatro için söyleyemem.

Bu parçada, yazınımızdaki deneme türünün hangi yönü üzerinde durulmamıştır?

A)Yazılanların sayıca azlığı
B)İçerik yönünden zenginliği
C)Başka türlere oranla daha ileri bir düzeyde olduğu
D)Dünyadaki örnekleriyle yarışabilecek nitelikte olduğu
E)Dil ve yöntem bakımından, yazılışının güçlüğü

172)Hepimiz dünyaya geldiğimizde bir toplumun, ailenin, kimliğin içinde buluruz kendimizi. Edebiyat işte bu kalıpları kırma arayışından doğar. Hayal ve gerçek, yaşam ve ölüm, ben ve öteki arasındaki bütün duvarları bir bir yıkar. Böylece kendine özgü bir biçimde, hayatın ve insanın özüne eğilebilmeyi, ona sevgiyle bakabilmeyi olanaklı kılar. Çünkü roman, öykü, şiir gibi edebiyat ürünleri bir başkasının acısını iliklerinde hissedebilme, kendini bir başka insanın yerine koyabilme yeteneği kazandırır. Çok farklı kesimlerden insanlara seslenir, onların kapılarını çalar; buyur edilir. İnsanlar ve toplumlar arasında köprüler kurar.

Bu parçada edebiyatın işlevleri arasında aşağıdakilerden hangisine yer verilmemiştir?

A)Toplumsal sorunlara çözümler getirme
B)Yerleşik değerleri sorgulama gücüyle donatma
C)İnsanların birbirini anlamasını kolaylaştırma
D)Kültürleri birbirine yakınlaştırma
E)Yaşamı, özgün bir yaklaşımla algılamayı sağlama

173)İster olay öyküsü olsun, isterse durum öyküsü; benim öyküm, okunduktan sonra belleklerden uçup gitmemeli. Konusuyla, özüyle, diliyle, biçimsel ustalıklarıyla okuru kuşatmalı. Kişi, öyküyü okuyup bitirdikten sonra değişmeli. Yıllar sonra o öykünün anımsanan, insanı etkileyen bir yanı bulunmalı. Sait Faikin Hişt Hişt adlı öyküsü, lirizmi ve şiirselliğiyle, Sabahattin Alinin Değirmen adlı öyküsü iletisiyle böyle değil mi?

Böyle diyen bir kişiye göre, öykünün temel niteliği nedir?

A)Ünlü öykücülerin yazdıklarını düşündürmesi
B)Belirli bir olay ya da durumdan yola çıkması
C)Bilinen, somut gerçeklere dayanması
D)Okurları, unutamayacakları biçimde etkilemesi
E)Çelişkilere dayalı bir yapısının olması

174)Anadili öğretimini Türkçenin söz değerlerine dayandırmak gerekir. Yıldız yerine star, gösteri yerine şov gibi yabancı sözcükleri kullanır; sürekli olarak, anlamını bilmediğimiz Arapça sözcükleri yinelersek çocukların söz dağarcığı karmaşık bir hal alır. Bundan da öte, sözcükler açık ve aydınlık bir anlam kazanamaz. Çocuklarımız arasından sanatçıların, bilim adamlarının çıkmasını daha başlangıçta engellemiş oluruz. Çünkü bilgin ya da sanatçı, bulgu ve yargılarını, gözlem ve deneyimlerini, anadilinin kavramları üzerine kurar. Kavramlar açısından duruluk kazanmamış bir zihin, açık seçik düşünemeyeceğinden, bir buluş ya da yapıt ortaya koyamaz.

Bu parçada asıl anlatılmak istenen aşağıdakilerden hangisidir?

A)Söz dağarcığının konuşma gücünü etkilediği
B)Dil eğitiminin toplumsal gelişme açısından önemli olduğu
C)Yaratıcılığın önkoşulunun yüksek düzeyde bir eğitim görmek olduğu
D)Kimi sözcüklerin anlamda bulanıklığa yol açtığı
E)Anadilini iyi bilmemenin yaratıcılığı engellediği

175)Genel anlamda insan düşüncesinin ürettiği değerlerin tümünü iki ana kümeye ayırabiliriz. Bunlardan ilki maddi kültürdür. Maddi kültür, insanoğlunun doğaya egemen olmak için yaptığı tüm araç ve gereçler ile bunları kullanma bilgisidir. İkincisi ise yaşamı düzenlemek, zenginleştirmek, korumak için konulmuş kurallar dizgesi olan manevi kültürdür. Bu iki kültür, birbirinden ayrılmamalıdır. Böyle bir yaklaşım, kültürü daha anlamlı ve yararlı kılar.

Bu parçada kültürle ilgili olarak vurgulanmak istenen aşağıdakilerden hangisidir?

A)Bir bütün olarak ele alınması gerektiği
B)Kişiden kişiye değişen boyutlarının olduğu
C)Toplumsal değerlerin önemli bir yer tuttuğu
D)Kişiliklerin oluşumunda etkili olduğu
E)Toplumsal yaşayışı belirlediği

176) Ozanları, yaşadıklarını, duyduklarını yazan kişiler diye tanımlamak yanlıştır. Sözgelimi Cahit Sıtkı, yaşadıklarını, duyduklarını yazan bir ozan olarak bilinir. Oysa ölüm acısını tatmamış, yaşamamıştır. Bununla birlikte, sık sık ölümden duyulan acıyı işlemiştir. Onunla yıllarca arkadaşlık yaptım. Bir gün bile ölüm sözcüğünü işitmedim ondan. Ölmüş bir sevdiği de yoktu yanılmıyorsam. Ölüm yalnızca bir temaydı onun için.

Bu parçada vurgulanmak istenen aşağıdakilerden hangisidir?

A)Her ozanın şiiri, belirli konuları içerir.
B)Ozanların, şiirleriyle yaşantıları arasında ilişki olmayabilir.
C)Her ozanın, şiir evreni aynı zenginlikte değildir.
D)Şiirin etki gücü, okuyucuyu duygulandırmasıyla ölçülür.
E)Hiçbir ozan, duygulanmadan şiirini oluşturamaz

177)Sahnenin tozunu ilk yuttuğunda çocuk denecek yaşlardaydı ve o günden bu yana inmedi sahneden. Oyunculuk dışında oyun yazarlığı, yönetmenlik, çevirmenlik gibi uğraşlarla da ilgilendi. Tiyatro dünyamızın en kıdemlilerinden, en renkli kişiliklerinden biri olan, seyircisiyle müthiş bir iletişim kurabilen bu yetenekli sanatçının ilgi alanı tiyatroyla da sınırlı kalmıyor. Güncel konular üzerine yazdığı yazılarıyla, düşüncelerini, eleştirilerini okurlarla paylaşıyor. O, aynı zamanda bir konuşma, bir anlatım ustası; anlatanladinleyeni, oyuncuyla seyirciyi bir araya getiren bir usta.

Bu parçaya göre söz konusu sanatçıyla ilgili olarak aşağıdaki yargılardan hangisine varılamaz?

A)Okuru incitici konuları işlemekten kaçınır.
B)İzleyicisini etkiler, onlarla bütünleşir.
C)Dilin olanaklarından çok iyi yararlanır.
D)Oyunculuk dışındaki işlerle de ilgilenir.
E)Mesleğinde çok başarılıdır.

178)Yetkin insan, bilgilenme, bilinçlenme yoluyla aydınlanmanın ışığından geçmiş insandır. Soran, sorgulayan, aydınlığı arayan bir kişiliği vardır onun. Bu tür bir kişilik kumaşının dokunduğu tezgâhın bir adı da eleştirel okumadır. Eleştirel okuma kişiyi bilinçlendirir. Bu yolla bilinçlenmiş kişinin nitelikleri arasında ise okuduklarını yargılama ve onlardan kendine özgü sonuçlar çıkarma başta gelir.

Bu parçada, eleştirel okumanın hangi yönü üzerinde durulmamıştır?

A)Yararlı bir okuma yöntemi olduğu
B)Yol gösterici bir işlevinin bulunduğu
C)Okullarda kazandırılması gerekli bir beceri olduğu
D)Yorumlama gücünü geliştirdiği
E)Kişiye, değerlendirme yetisi kazandırdığı

179)Yazar, dili, ses, biçim, anlam özellikleriyle iyi bilen ve kullanan kişidir. Bu anlamda dile yeni kavramlar, kalıplar, sözcükler kazandırabilir. Gerçekte hiçbir yazar, bakalım bu romandan, bu öykü ya da şiirden dilciler kaç kural çıkaracak, diye yazmaz. Yazamaz; ama yazdıklarıyla dile yeni sözcükler katar. Dili işlerken yalnızca dilciye değil, edebiyat tarihçisine, toplumbilimcilere, başka araştırmacılara da malzeme yaratır.

Bu parçadan, yazarlarla ilgili olarak aşağıdakilerden hangisi çıkarılamaz?

A)Dilin söz varlığını geliştirdikleri
B)Dilin anlatım olanaklarını genişlettikleri
C)Yapıtlarıyla, yeni çalışmalara olanak hazırladıkları
D)Dil konusunda, geniş bir bilgiye sahip oldukları
E)Dile kazandırdıklarıyla kalıcı olmaya çalıştıkları

180)Yarının olması için dünün olması şart. Bunlar öyle birbirinden ayrılmaz şeyler ki yarın kavgası yapanın dünden haberi yoksa o kişi gölgesini yumrukluyor demektir.

Bu parçadan aşağıdaki yargıların hangisi çıkarılabilir?

A)Geleceğe yönelirken geçmişte yapılanlardan yararlanılmazsa bütün çabalar boşa gider.
B)Bugünle yarın arasında bağ kurmak düşünsel bir sorumluluktur.
C)Geleceğin neler getireceğini ancak sezgileri güçlü insanlar kestirebilir.
D)Bilginin yarar sağlaması, onun düşünülerek kullanılmasına bağlıdır.
E)Tartışmaların bir sonuca ulaşması onların sağlam verilere dayanmasını gerektirir.

181)Okumaya başladığımız her kurmaca metnin başında yazarla bir anlaşma imzalıyoruz aslında. Sen anlat, ne olursa olsun inanacağım. Patlayan adamlara da, tepsilerin üstünde savrulan şehirlere de, bir başka gezegendeki hayata da Yeter ki düşlerini inandırıcı kıl, sahiciliğini kaybetme, benim inancımı da sarsma, diyoruz.

Bu parçada anlatılmak istenen aşağıdakilerden hangisidir?

A)Okurların anlatılanlara inanması, anlatılanların gerçeklik duygusu uyandırmasına bağlıdır.
B)Sanatsal yaratıların başarısı büyük ölçüde onların düşlemsel ögeler içermesinden kaynaklanır.
C)Salt gerçeği anlatan yapıtlar okurları yeterince etkilemez.
D)Yazınsal ürünlerin inandırıcılığı okurların algılama gücüyle ilgilidir.
E)Değişik yöntemlerle kurgulanmış metinler, okurlarda okuma isteği uyandırır.

182)Kimleri okursunuz? Sevdiğiniz yazarlar kimlerdir? Bu tür soruların yanıtına göre karakter tahlili yapılır mı, bilmiyorum. Ama yazarla okur arasındaki doku uyuşumunun, metinden alınacak yazınsal zevki artırdığına inananlardanım. Örneğin canlı müzikleri, fosforlu turuncuları seven biri, benim için uygun okur olmayabilir. Çünkü benim dünyam, dingin ruh hâllerini anlatan müziklerden, gül kuruları ve bordolardan hoşlananların kendilerini bulabildikleri bir dünyadır.

Bu parçada vurgulanmak istenen aşağıdakilerden hangisidir?

A)Okunandan, farklı yollar denenerek tat alınabileceği
B)Bir yazarı yalnızca yapıtlarına bakarak tanımanın olanaksızlığı
C)Okurların, kendi kişilik özelliklerine yakın sanatçıların yazılarını daha iyi anlayabileceği
D)Bir kitabın okunup bitirilmesinin, okurca beğenildiği anlamına gelmediği
E)Kimi yapıtları okuyabilmenin, zengin bir birikim gerektirdiği

183) Dil, tarih, edebiyat, hukuk, din, ekonomi, tarım, aile yapısı gibi birçok öge, kültür kavramı içinde yer alır. Bu bağlamda kültür, bir ulusu oluşturan toplumun ayrılmaz parçasıdır. Ulusların gelişmişlik düzeyiyle kültür arasında çok sıkı bir etkileşim vardır. Çünkü kültür bir ağaç fidesindeki, bir çiçek tohumundaki öz gibi, toplumu bir arada ve canlı tutan, geliştiren bir etkendir. Sağlıklı bir toplumsa zamanın getirdiği yenilikleri, kendi öz değerleriyle kaynaştırarak yol alır. İşte bu yönden Atatürk döneminde gerçekleştirilen devrimler de bu amaca yönelik yenileştirme, geliştirme atılımlarıdır.

Bu parçadan kültürle ilgili olarak aşağıdakilerin hangisi çıkarılamaz?

A)Uluslararası ilişkilerde gözetilmesi gereken nitelikler taşıdığı
B)Toplumsal yapıyı kuran değerler bütünü olduğu
C)Toplumların gelişip değişmesinde önemli bir güç olduğu
D)Bireyleri birbirine bağlayan özellikler içerdiği
E)Koşullara göre değişime uğrayabileceği

184)Hemen hepimiz yazılarımızda, yerli yersiz alıntılar yapmaktan, özellikle sözü, alçak gönüllülükle yabancı ozanlara, çağdaş düşünürlere bırakmaktan fazlasıyla hoşlanıyoruz. Kimi zaman bunu öyle abartıyoruz ki yazar olarak konuyla ilgili ne düşündüğümüz anlaşılmıyor. Ayrıca aynı alıntıların değişik yazarlarca da kullanıldığını görüyoruz. Böylece tekrarın tekrarı bir okuma, zaman kaybına, okuma ediminin yavanlaşmasına yol açıyor. Bu nedenle kendi özgün düşüncemizi dayanaklarıyla işlemeliyiz yazılarımızda. Yüzeysellikten olabildiğince kaçınmalıyız. Kendi düşüncelerimizin de örneğin bir Valéryninki, Deleuzeünki kadar önemli olduğuna inanarak bir öz güven geliştirmeliyiz.

Bu parçada alıntıyla ilgili olarak aşağıdakilerden hangisine değinilmemiştir?

A)Yazılarda kullanılırken aslına bağlı kalınmadığına
B)Belirli örneklere sık sık başvurulduğuna
C)Yazarlarda düşünsel sığlığa yol açtığına
D)Okuma zevkini azalttığına
E)Kullanımının, yazarların kendi düşüncelerini önemsemeyişlerinden kaynaklandığına

185)Türkiye nüfusunun yaklaşık % 26sını oluşturan 0-14 yaş grubu, son yıllarda pazarlamacıların ve reklamcıların dikkatini çekmiş olmalı ki onlara yönelik pazarlama faaliyetlerinde çok önemli bir artış gözleniyor. Günümüz çocuklarının marka bağımlılığı, alışveriş yapma özgürlüklerinin artması, ailelerinin satın alma kararlarında etkili olmaları çocuklara yönelik ürün pazarının büyümesine yol açıyor. Bu pazara ait reklamlar, tüketicilerin ilgilendikleri ürünleri tanımalarını sağlıyor, üretici ve tüketici arasında köprü kuruyor. Ancak, özellikle, gereksiz ürünlerin alınmasını teşvik ettiği, çoğu zaman yanlış ve yanıltıcı bilgi verdiği için eleştiriliyor. Ailelerin, çocuklara yönelik reklamların etkileri konusunda endişeleri de son on yılda önemli ölçüde artmış bulunuyor. Bilişsel ve sosyal gelişimlerini tamamlamadıklarından, reklamı yapılan ürünleri almanın onlar için tek mutluluk kaynağı hâline gelme düşüncesi, tartışmaların odak noktasını oluşturuyor. Bu nedenle ülkemizin de dâhil olduğu ülkelerde reklamların çocuklara olan etkisiyle ilgili birçok yasa bulunuyor. Türkiyede reklamlar kimi kurumlar tarafından denetleniyor ve çocuklar reklamların olumsuz etkilerinden korunmaya çalışılıyor.

Bu parçada, reklamları izleyen çocuklarla ilgili olarak aşağıdakilerden hangisine değinilmemiştir?

A)Satın alınma olasılığı bulunan ürünlerle ilgili olarak yanlış bilgilendirildiklerine
B)Gördükleri ürünü alma konusunda rahat davranabildiklerine
C)Reklamların kötü etkilerinden tek başlarına korunacak yetkinliğe erişemediklerine
D)İhtiyaçları olmadığı hâlde bazı ürünleri almak istediklerine
E)Bilinçli ailelerin, çocuklarını, reklamı yapılan ürünü almaktan vazgeçirdiklerine

186)Bu yazarımız, Türk insanını konuşturmada, sözcüğün gerçek anlamıyla özgün bir sanatçıdır. Romancılığımızın bu yönden gelişmesinde büyük hizmetleri olmuştur. Konuşturmalarda en küçük bir yapaylık yoktur. Sokağın dilini, roman dili konumuna getirmedeki çabaları da küçümsenemez. Çünkü tek tek sözcükleri yan yana getirmekle yetinmemiş; bunlardan kendine özgü bir anlatım oluşturmuştur.

Bu parçada sözü edilen yazarla ilgili olarak anlatılmak istenen aşağıdakilerden hangisidir?

A)Halk dilinin özelliklerini doğal bir biçimde kullanarak özgün bir anlatıma ulaşmıştır.
B)Yapaylığa düşmemek için romanlarında kendi insanımızın yaşamını işlemiştir.
C)Konuyla anlatım biçimi arasındaki etkileşime önem vermiştir.
D)Romanda, kendisinden önce kullanılan anlatım biçimlerine karşı çıkmış, yeni anlatım olanakları yaratmıştır.
E)Anlattıklarını gözlemlerine dayandırmaya özen göstermiştir.

187)Yaşam olduğu gibi kalmaz; kuşkusuz hep değişir. Ancak değişimin yavaş ya da hızlı olduğu dönemler vardır. Gelenekler, bu değişimin hızlandığı dönemlerde insanların karşısına büyük bir sorun olarak çıkar. Yaşanan günle geçmiş arasında gözle görülür bir farkın olmadığı dönemlerde ise böyle bir sorun yoktur.

Bu parçada aşağıdaki düşüncelerden hangisi vurgulanmaktadır?

A)Gelişme ve değişmelerin hızını, toplumun kendisi belirler.
B)Yenileşmelerin hızlanması toplumlarda sorunların doğmasına yol açar.
C)Toplumu oluşturan bireyler, geleneklerin buyruklarını hiç düşünmeden yerine getirirler.
D)Toplumsal yaşamdaki yenilikler değişimlerin göstergesidir.
E)Geçmişle, içinde bulunulan zamanı karşılaştırmak toplumları yanlış yönlendirir.

188)Bir sanatçının ilk kitabının ortaya çıkması, gerçekten çok hoş bir duygu. Hangi sanatçı vardır ki kitabını vitrinlerde görünce içi titremesin, duygulanmasın? Bunu anlatmak oldukça zor. Sonra bu duygulanma yalnızca ilk kitap için mi geçerli? Yoksa yeni çıkan ya da çıkacak olan bütün kitaplar için de mi böyle? Bilemiyorum. Ama şu gerçeği çok iyi biliyorum: İnsanın içinde uyanan bu coşku, kişiyi yeni yapıtlar hazırlamaya çağırıyor. Hatta yeni yapıtlar için zorlayıcı bir güç niteliği kazanıyor.

Sanatçının bu sözlerle yansıttıklarına dayanarak aşağıdaki genellemelerden hangisine ulaşılabilir?

A)Her sanatçı ilk kitabıyla okurlarını etkilemek ister.
B)Yazarların başarılı bir çizgi tutturmasında ilk kitaplarının büyük bir payı vardır.
C)İlk kitapların yazılması ve yayımlanması, sonrakilerden daha zordur.
D)Sanatçı, her kitabının yayımlanışında aynı ölçüde mutlu olur.
E)İlk kitapların sanatçılarda uyandırdığı duygu, onları yenilerini yazmaya özendirir.

189)Yenilgiyi daha baştan kabul eden insanlar hiçbir zaman zafere kavuşamazlar. Her yeni gün, bizleri birtakım güçlüklerle karşı karşıya getirir. Bunları yenebilme, öncelikle onları yenebileceğimizi düşünmeye bağlıdır. Hiçbir yetkin doktor, hastasının iyileşmeyeceğini kabul etmez. Ümidi olmasa bile elinden gelen her şeyi yapar, en son dakikaya kadar her türlü çabayı gösterir.

Bu parçanın ana düşüncesi aşağıdakilerden hangisidir?

A)Sorunlara, onların üstesinden gelebileceğimiz umuduyla yaklaşmalıyız.
B)Yaşam, güçlükler ve sıkıntılarla doludur.
C)Zorluklarla karşılaşmak kişilerin dayanma gücünü artırır.
D)Her iş ya da mesleğin savaşmayı gerektiren tehlikeleri vardır.
E)İşini seven kişi, onda başarı gösterir.

190)Bir yazarın günlük tutmasının çeşitli yararları vardır. Çünkü günlük, bir tür olarak edebiyatın bir parçası olduğu kadar, yazarın kendi yapıtlarını düşünürken, yazarken aldığı notlardır da. Eleştirmenler, günlüğüne bakarak, bir yazarın kişiliği ya da yazarlık niteliğini anlayabilirler. Bir yazarın sanat anlayışını, sanatçı tutumunu çözümlemekte yararlı ipuçları verir günlükler.

Bu parçada günlüklerle ilgili olarak asıl anlatılmak istenen aşağıdakilerden hangisidir?

A)Yapıt yazılmadan önce alınan notlardan oluştuğu
B)Yazarların anlaşılması ve değerlendirilmesi açısından önem taşıdığı
C)Yazarların eğilimlerini, özlemlerini yansıtması gerektiği
D)Alanı ne olursa olsun, her sanatçının tutmasının zorunlu olduğu
E)Yapıtların oluşturulmasına kaynaklık ettiği

191)Konuşurken düşüncenizi iyi anlatamadığınızı varsayalım. Geri alamazsınız onu. Dinleyene gitmiştir bir kez. Yeni cümleniz, ister istemez öncekinin yetersizliğini kapatma kaygısı taşıyacaktır. Öte yandan siz ne kadar açıklamaya çalışırsanız çalışın dinleyiciler, kendilerine uygun düşen, kendi özlemlerini karşılayan yorumu benimseyecek, öyle algılayacaklardır.

Bu parçada vurgulanmak istenen aşağıdakilerden hangisidir?

A)Dinleyicilerin, söylenenleri, istedikleri doğrultuda anladıkları
B)Dinleyicilerin, konuşmayı, eleştirel bir değerlendirmeden geçirdikleri
C)Söylenen bir düşünceyi değiştirmenin gereksizliği
D)Dinleyicilerin düzeyini göz önünde bulundurarak konuşmak gerektiği
E)Düşünceleri açıklamada, konuşma yerine yazmayı seçmenin doğru olduğu

192)Ne mahallenin ne de komşuların dedikoduları kapımızdan içeri girerdi. Babamın da dışarıdan içeriye, aileyi ilgilendirmeyen bir olay getirdiğini hiç hatırlamıyorum. Oldukça durgun bir yaşamımız vardı. Ancak, akrabalarımızdan birinin bize yatılı konuk gelmesi ya da büyük ağabeyimin yatılı okuldan eve dönmesi, evimizdeki durgunluğu kıran bir bayram havası estirirdi. Böyle günlerde yatma saati gecikir, gece yarısına kadar oturulurdu.

Bu parçada yazar, ailesiyle ilgili olarak aşağıdakilerden hangisine değinmemiştir?

A)Başkalarının yaşamlarından ve ilişkilerinden evde söz edilmediğine
B)Sorunları ortaklaşa çözmeye çalıştıklarına
C)Evlerine, yakınlarının birkaç günlüğüne gelmesinden mutlu olduklarına
D)Sessiz sedasız bir yaşam sürdürdüklerine
E)Kimi geceler, geç saatlere kadar yatmadıklarına

193)Bilgi aktarmacılığına alışmış olan öğrenciler, okudukları bir şiir, bir öykü üzerine kendi düşünceleri sorulduğunda şaşkına dönüyorlar. Düşünmeyi bilmediklerinden daha önce ortaya konmuş olan hazır düşünce kalıplarını benimsiyorlar. Bunları ezberliyor, kendi düşünceleriymiş gibi ortaya koyuyorlar.

Bu parçada sözü edilen öğrencilerle ilgili olarak vurgulanmak istenen nedir?

A)Düşünmeden çok, eğlenceye önem verdikleri
B)Başkalarının düşüncelerini önemsemedikleri
C)Sorunlarını çözerken hileli yollara başvurdukları
D)Sanat değeri bulunan yapıtlardan hoşlanmadıkları
E)Hazır bilgilerle yetindikleri

194)İlk şiirim bir dergide yayımlandığında lisedeki felsefe öğretmenim beni karşısına almış, bir arkadaş gibi şiirlerimi eleştirmişti. Şiirin yalnız gençlik duygularıyla beslenemeyeceğini, onu güçlendirecek bir kültürel birikimin ve dünya görüşünün gerekli olduğunu söylemişti. Ne demek istediğini tam olarak anlayamasam da şiirin, sevgilinin gözleri ve kaşları için yazılsa bile kültürle, yaşamın tutkularıyla beslenmesi gerektiğini belirtmek istediğini sezmiştim.

Bu parçada şiir yazma konusunda aşağıdakilerden hangisi anlatılmaktadır?

A)Konuların çok çeşitli ve değişik olaylarla ilgili olabileceği
B)Duyguların yanı sıra bilgi ve yaşam deneyimi de gerektirdiği
C)Başarıya ulaşmada duyguların önem taşımadığı
D)Başarının yaşla sıkı bir ilişkisinin olduğu
E)Öncelikle, deneyimli kişilerin önerilerine uyulması gerektiği

195)Şiirlerini bütün yönleriyle tanıdığımız bir şairin daha önce hiç okumadığımız bir şiirini elimize aldığımızda, kalabalık bir caddede bir arkadaşın koluna girmenin, onunla nereye kadar gideceğimizi bilmenin rahatlığını duyarız. Burada söz konusu olan, onun dünyasına yakınlığımızdır. Başka bir söyleyişle onun, sözcükleri yoğurarak, onlara değişik anlamlar yükleyerek oluşturduğu şiirsel dünyayı tanımış olmamızdır.

Bu parçada anlatılmak istenen aşağıdakilerden hangisidir?

A)Şairler şiirlerinde yeni sözcükler kullanmak istemezler.
B)Bir şiiri ilginç kılan, şairin kullandığı imgelerin özgünlüğüdür.
C)Okuyucu, okuduğu her şiirde kendi dünyasını bulmak ister.
D)Şairlerin yazdığı her yeni şiir, daha önce yazdıklarından güzeldir.
E)Bir şairin şiir özelliklerini çok iyi bilen bir okur, onun yeni bir şiirini yadırgamaz.

196)Mersiye, ister Sultan Süleyman'a ister Süleyman Efendiye söylenmiş olsun, sanat açısından aynıdır. Şiirde asıl olan, şairin duyuşu ve bu duyuşunu başka türlü söylenmesine imkan vermeyecek biçimde sözcüklerle dile getirerek bir şiir iklimi yaratmasıdır.

Bu parçada vurgulanan düşünceyi en iyi yansıtan yargı aşağıdakilerden hangisidir?

A)Mersiye herkes için, her şair tarafından söylenebilen bir şiir türüdür.
B)Önemli, önemsiz bir olay, her kişi , şiir konusu olabilir.
C)Gerçek şair, şiirine olaylarla birlikte duygularını da katabilen kişidir.
D)Şiirde önemli olan, şairin neyi söylediği değil nasıl söylediğidir.
E)Gerçek şair şiire yeni biçimler, yeni sözcükler getiren kişidir.

197)Karagöz oyunu, Osmanlı Türk toplumunun, yüzyıllarca yaşamış sanat dallarından biridir. Tanzimat'tan bu yana, özellikle Cumhuriyet döneminde yerini, Batıdan gelen sinema ve tiyatroya bırakmıştır. Bu sanat dalı, bugün bize çok uzak ve yabancı gelen İslam uygarlığı döneminde, halkın dilini, inançlarını, geleneklerini, zanaatlarını, siyasal ve toplumsal olaylar karşısındaki düşünsel ve ruhsal durumlarını yansıtan zengin bir kaynaktır. Geçmişi tanımak ve öğrenmek isteyenler bu kaynağı değişik açılardan değerlendirebilirler.

Bu parçada, Karagözle ilgili olarak aşağıdakilerden hangisine değinilmemiştir?

A)Toplumsal yaşamı yansıtan uzun bir geçmişi olduğuna
B)Günümüzde yerini başka sanat dallarının aldığına
C)Güldürü öğelerinden yararlanarak oluşturulduğuna
D)Farklı yönlerden incelemeye uygun bir kapsamı bulunduğuna
E)Eski dönemler hakkında bilgi verdiğine

198)İnsan, edebiyatın her alanında ustalaşamaz. Şiir yazma konusunda çok iyi olan birinden, aynı zamanda iyi roman ya da hikaye yazması beklenmemelidir. Çünkü her insan kendi yetenek ve çalışmalarını belirli bir yöne doğrultmuş; o doğrultuda ilerleme kaydetmiştir.

Aşağıdakilerden hangisi bu parçadan çıkarılabilecek bir sonuçtur?

A)Edebiyatla uğraşmak, insana bilgi ve deneyim kazandırır.
B)Edebiyat türlerini birbirinden ayıramayız; hepsinin değeri aynıdır.
C)İnsanın edebiyat sevgisi, onun hayata bakış açısıyla belirir.
D)İnsan edebiyatın ancak bir alanında kendini çok iyi yetiştirebilir.
E)İnsan çok çalışırsa edebiyatın tamamına hakim olabilir.

199)Okuldaki çocuklara ev ödevleri verilir, onlardan çeşitli alıştırmalar yapmaları istenir. Bu tür ödev ve alıştırmalar, onları hayata hazırlar. Onların sorumluluk ve bilinç sahibi olmalarını sağlar. Ben ödevin bu tür faydalarına inanıyorum ve ödeve karşı çıkmak yerine, ödev vermeyi destekliyorum. Ödevin gerekliliğine sonuna kadar inanan bir kişiyim.

Yukarıdaki parçaya göre, ödevin en büyük işlevi aşağıdakilerden hangisidir?

A)İnsana büyük bir sabır gücü kazandırması
B)İnsanı bilinçlendirip hayata hazırlaması
C)Yeteneklerini keşfetme olanağı sağlaması
D)Kişiye, işlerin kolay yollarını öğretmesi
E)Okulu ve dersi sevmeyi öğretmesi

200)Mantık, doğru düşünme ve akıl yürütme biçimlerini araştıran bir bilim dalı olarak tüm diğer bilimlerin yararlandığı bir alandır. Çünkü her bilim dalı doğrulara varmak için yanlışları elemek, bunu yapabilmek için de mantığa başvurmak zorundadır. Doğru bilgi ve düşünce üretmek için mantık gereklidir. Matematik bilimi, mantığın sembolik dilini ve ispat yöntemlerini kullanır. Böylece mantık ve matematik, olgusal dünyanın doğrularıyla değil ideal dünyanın doğrularıyla uğraşarak kesin doğruları bulur. Doğa bilimleri ise gerçek ve olgusal dünyada kendi doğrularına ulaşırken deney ve gözlem yöntemlerini kullanır. Fakat bu yöntemler mantıksal düşünmeyle daha güvenilir hâle geldiğinden doğa bilimleri de mantığı güvenilir ve nesnel olmak için kullanır. Günlük yaşamda ise mantık bilen insan, bilgilerini daha bilinçli kullanır. Tartışmalarda daha geçerli çıkarımlar, önermeler ve varsayımlar öne sürer. Öyleyse mantık, her çeşit tartışmanın ve eleştirel düşüncenin de temelini oluşturur.

Bu parçada asıl anlatılmak istenen aşağıdakilerden hangisidir?

A)Bilimsel bulgulara ulaşmada deney ve gözlem yoluyla elde edilen bilgilere güvenilemeyeceği
B)Mantığın diğer bilim dallarından üstün olduğu
C)Mantığın bilimsel doğrulara ulaşmada gerekli olduğu
D)Mantık ve matematiğin nesnel veriler sunduğu
E)Eleştirel düşüncenin mantıktan beslendiği

201)Mantık, doğru düşünme ve akıl yürütme biçimlerini araştıran bir bilim dalı olarak tüm diğer bilimlerin yararlandığı bir alandır. Çünkü her bilim dalı doğrulara varmak için yanlışları elemek, bunu yapabilmek için de mantığa başvurmak zorundadır. Doğru bilgi ve düşünce üretmek için mantık gereklidir. Matematik bilimi, mantığın sembolik dilini ve ispat yöntemlerini kullanır. Böylece mantık ve matematik, olgusal dünyanın doğrularıyla değil ideal dünyanın doğrularıyla uğraşarak kesin doğruları bulur. Doğa bilimleri ise gerçek ve olgusal dünyada kendi doğrularına ulaşırken deney ve gözlem yöntemlerini kullanır. Fakat bu yöntemler mantıksal düşünmeyle daha güvenilir hâle geldiğinden doğa bilimleri de mantığı güvenilir ve nesnel olmak için kullanır. Günlük yaşamda ise mantık bilen insan, bilgilerini daha bilinçli kullanır. Tartışmalarda daha geçerli çıkarımlar, önermeler ve varsayımlar öne sürer. Öyleyse mantık, her çeşit tartışmanın ve eleştirel düşüncenin de temelini oluşturur.

Bu parçadan mantıkla ilgili olarak aşağıdaki yargıların hangisine varılamaz?

A)Mantık bilimi, insan ilişkilerini düzenlemede tek başına yetersiz kalır.
B)Bilim olarak mantığın ve matematiğin ortak bir simgesel dili vardır.
C)Mantık da matematik bilimi gibi ulaşılmak istenen üstün niteliklere sahip dünyanın gerçeklerini araştırır.
D)Mantık, insanlara tutarlı düşünmede ve doğru çıkarımlar yapabilmede yardımcı olur.
E)Gerçek dünyanın olgu ve bilgilerini araştıran doğa bilimleri de mantıktan yararlanır.

202)Yazınsal metinlerin yazarlarca okunmasıyla okurlarca okunması arasında belirgin bir ayrım çıkıyor ortaya. Edebiyat dünyasından olan kişilerce, ilkelere, biçimlere, kalıplara uygun olarak okunması, yazınsal metnin anlaşılmasından çok, konumlandırılmasını sağlıyor. Bir metin okurlar tarafından okunduğunda ise onun nasıl bir metin olduğu daha iyi ortaya çıkabiliyor. Eğer yazar, yapıtıyla okuru arasına girmezse okur metni daha objektif yorumlayabiliyor. Dolayısıyla yazarın, yazdığı metni açıklamasına gerek kalmıyor. Okurların da bunu yazardan beklemeleri gerekmiyor.

Bu parçadan aşağıdaki yargıların hangisine ulaşılamaz?

A)Bir yazının okur tarafından tarafsız bir biçimde değerlendirilebilmesi için yazarın okuru yönlendirmemesi gerekir.
B)Yazılan bir metnin önce yazarı tarafından yorumlanması, yapıt üzerinde ortak bir görüş oluşmasını sağlar.
C)Bir metni belirli ilkelere göre okumak ancak o metnin önceden belirlenmiş niteliklere uygun olup olmadığını ortaya çıkarabilir.
D)Okurların yaptığı yorumlar, bir metnin içeriğinin değerlendirilmesine yöneliktir.
E)Bir metnin farklı bakış açılarıyla okunmasından farklı sonuçlar ortaya çıkar.

203)Yunanistan, Bulgaristan, Arnavutluk ve Sırbistan arasında sıkışıp kalmış bir ülke Makedonya. Ohri kenti, bu Balkan ülkesi için âdeta bir vaha. Denize kıyısı olmayan Makedonyada Ohriyi vazgeçilmez yapansa kentle aynı ada sahip, eşi benzeri olmayan bir göl olması. Bir yakası Makedonya, öbür yakası Arnavutluk sınırları içinde kalan Ohri Gölünün suyu, Fethiyedeki Ölüdenizi aratmayacak derecede mavi ve berrak. Sahip olduğu güzelliklerle turistleri kendisine çeken eşsiz bir göl. 1979dan beri UNESCOnun Dünya Mirası Listesinde. Burada karşılaştığınız manzaranın bir denize değil de göle ait olduğunu, ancak suya girip tuzlu su yerine tatlı su olduğunu fark ettiğinizde anlıyorsunuz. Göldeki koylardan birinde, suyun üzerinde çok ilginç bir müze bulunuyor: Su Üstündeki Müze. Bu müze, 1997-2005 yılları arasında yapılan su altı arkeoloji çalışmalarında ortaya çıkan buluntularla oluşturulmuş. Çalışmanın yapıldığı koya da bütün bu buluntulara gönderme niteliğinde bir isim konmuş: Kemikler Koyu. Müze bazı kaynaklarda Kemikler Koyu Müzesi diye de anılıyor. Çalışmalar sonucunda, tarih öncesi çağlardan Maden Devrinin bir bölümüne kadarki döneme karşılık gelen MÖ 1200 - 600 yıllarına ait bir yerleşimin varlığına rastlanmış. Ohri Gölü kıyısındaki müze, Kemikler Koyundaki bu tarih öncesi yerleşimin yeniden inşa edilmiş hâlini ziyaretçilere sunuyor.

Bu parçaya göre aşağıdakilerden hangisi söylenemez?

A)Su Üstündeki Müzede sergilenen buluntular, Kemikler Koyundan çıkarılmıştır.
B)Ohri Gölünün iki ayrı ülkeye kıyısı vardır.
C)Maden Devrinden kalma bir uygarlık, Ohri Gölü kıyısında 600 yıl boyunca yaşamıştır.
D)Müzede, tarih öncesi yerleşimlere ilişkin kaya resimlerine rastlanmaktadır.
E)Ohri kenti, sınırları içinde yer alan gölden dolayı turistlerce ziyaret edilmektedir.

204)Katıldığım bir toplantıda birçok şair, yazdığı şiirleri okudu. Kimi monoton bir sesle, acemice; kimi de belirli bir ustalıkla, tiyatro sanatının olanaklarını kullanarak okudu şiirlerini. En çok da onlar alkışlandı. Hele birisi şiirini öylesine coşkulu okudu ki salon, uzun alkışlarla, bravo sesleriyle sarsıldı. İnsan, duygusallığın işe karıştığı bu gibi durumlarda, alkışlanan tiyatro muydu yoksa şiir miydi, diye sormaktan kendini alamıyor.

Bu parçaya göre şiir okumayla ilgili olarak aşağıdakilerden hangisi söylenebilir?

A)Doğal bir ses tonuyla okumanın anlamayı kolaylaştırdığı
B)Okunduğu ortamın dinleyenleri etkilemede önemli olduğu
C)Güzel okuma ölçütlerinin önceden belirlenmesi gerektiği
D)Duyguları etkileyecek şekilde okumanın kimi zaman şiirin önüne geçtiği
E)Herkesin şiirden aldığı hazzın farklı olduğu

205)Ünlü ressam Henri Matisse, Başkalarının etkisinde kalmaktan hiçbir zaman kaçınmam. Etkilenmeme telaşını, korkaklık ve zayıflık olarak görürüm. Ama onların yaptıklarını da aynen benimsemem. Sanatçı kişiliğimin, başka kişiliklerle karışarak ve çatışarak gelişeceğine, güçleneceğine inanırım. Sanatçı kişiliğim bu süreçteki kavgalarımdan sağ çıkamazsa yazgısı böyleymiş derim. demiş.

Bu sözleri söyleyen Henri Matisse ile ilgili olarak aşağıdakilerden hangisine ulaşılabilir?

A)Farklı sanat anlayışlarına yabancı kalmamayı yeğlemektedir.
B)Sanat anlayışını farklı sanat dallarından yararlanarak oluşturmuştur.
C)Resimlerinde sade ve içten bir anlatımı amaçlamaktadır.
D)Sanatçı kişiliğini başka başka kimliklere bürünerek oluşturmaktadır.
E)Sanatında düş gücü ve gerçeklik çatışma hâlindedir.

206)Uzun bir süredir öykülerimi resimli-yazılı olarak düşünüyorum. Onları önce öykü olarak zihnimde oluşturup sonra çizgi film hâline getirmektense kafamda oluşturduğum çizgi filmleri öykü hâline dönüştürmeyi tercih ediyorum. Gerçeklik dediğimiz şey günümüzde büyük ölçüde karikatürleşiyor; abartılı jestlerden, mimiklerden, hızlı hareketlerden, çığlıklardan ve gürültülerden oluşan bir dünya yaratılıyor. Yani çizgi filmin kendine özgü evreni, ete ve kemiğe bürünüyor sanki. Günümüzde geleneksel olarak, birbirinden farklı olduğu düşünülegelen sanat dallarının birlikte sunulduğu pek çok yapıtla karşılaşıyoruz. Son kitabım da işte bu türden resimli-yazılı-sinemasal-düz yazısal bir kitap. Resim-yazı melezliğinin ne ölçüde başarılı olduğuna karar vermekse günümüzün okuyucu-izleyicisine düşüyor.

Bu parçada yazar aşağıdakilerin hangisinden söz etmektedir?

A)Karikatürün öyküye göre daha popüler olmasından
B)Sanatın her dalında çeşitli yapıtlar yaratılmasından
C)Sanat eserlerinin hızla tüketilmesinden
D)Öykülerde gerçeklerin eskisinden farklı biçimde yansıtılmasından
E)Karikatür sanatının yeterince anlaşılamamasından

207)Yalnızlık öylesine acı veren, ürkütücü bir duygudur ki insanlar bu duyguyla yüzleşmemek için her türlü çabayı gösterirler. Yalnızlık pek çok biçimde karşımıza çıkar. Bir insanın tek başına yaşaması gibi içinde yaşadığı topluma yabancılaşması da bir yalnızlıktır. Ait olunan çevrenin dışına itilme sonucu yaşanan yalnızlığı ya da bir insanın çevresiyle ilişkilerini kendi isteğiyle en aza indirerek yaşamasını da bunlara ekleyebiliriz. İnsanın, anlaşılmadığını düşündüğü ve kendisini kimsesiz hissettiği yalnızlığı da unutmayalım.

Bu parçada yalnızlıkla ilgili olarak anlatılmak istenen aşağıdakilerden hangisidir?

A)Çok yaygın bir durum olduğu
B)Bu durumdakilere yardım etmek gerektiği
C)Bu duruma düşmemek için çaba göstermek gerektiği
D)Bir sorun olarak yeterince önemsenmediği
E)Farklı türlerinin bulunduğu

208)O yıllarda Ankarada eğlence denilince önce sinemalar gelirdi akla. Ama tiyatroya gitmek bambaşkaydı. İlk göze çarpan, insanların sinemaya giderken giyim kuşamlarına göstermedikleri özeni tiyatroya giderken göstermeleriydi. Örneğin, erkekler takım elbiseli; kadınlar bakımlı, şıktılar. İnsanlar arasında saygılı konuşmalar, kibar davranışlar Tiyatroda hiç kimse ayrıksı bir davranışta bulunmaya cesaret edemezdi. En küçük bir kabalık, konuşmalarda argo hemen dikkat çekerdi. Bu yolla tiyatro, bana göre, gerçek yaşamdaki davranışlarımızı da etkiler, kent kültürünün nasıl olduğunu göstererek onu benimsememizi sağlardı.

Bu parçada tiyatroyla ilgili olarak vurgulanmak istenen aşağıdakilerden hangisidir?

A)Sinemadan daha çok tercih edildiği
B)Günümüzde geçmiştekinden farklı algılandığı
C)Kent kültürünün özümsenmesinde etkili olduğu
D)İnsanların yapmacık davranışlar sergilemesine neden olduğu
E)Yeniliklerin ülkeye getirilmesini hızlandırdığı

209)Sait Faik Yazmasam deli olacaktım. sözüyle bence Hayata başka türlü katlanamayacaktım. demek istiyor. Benim içinse yazdığım metinlerde savunduğumun aksine, yaşam bir yük ya da boş bir çaba değil. Yaşama bağlı olan insanlardanım ben. Ama sanırım benim yaşamı yaşanılası bir şey olarak görmemi sağlayan da yazmaktır.

Bu sözlerle anlatılmak istenen aşağıdakilerden hangisidir?

A)Yazmanın, yaşamla olan ilişkiyi güçlendirip güzelleştirdiği
B)Yazarların, yaşadıkları olayları olumsuz bir bakış açısıyla değerlendirdiği
C)Yaşamayı sevmenin, insanı yazmaya yönlendirdiği
D)Yazarların, yapıtlarında gerçek düşüncelerini yansıttığı
E)Yazmanın, sosyalleşmeyi sağladığı

210)Çocuk kitabı yazmak çok eğlenceli, ayrıca insanı özgür de kılıyor. Bunu yaparken şu iki ölçüt dışında hiçbir şey önemli değil: Bol bol hayal kurmak ve bol bol mucize gerçekleştirmek Bir romanda asla yapamayacağım kadar uçuk kaçık yazma şansına sahip oluyorum çocuk kitabı yazarken. Örneğin mavi bir timsah gökyüzünde uçabiliyor, siyah bir zürafa çevre yolunda tır kullanabiliyor. Ne var ki bazı yazarlar çocuk kitabı yazmayı küçümsüyor. Bu, tümüyle yanlış bir yaklaşım. İyi bir masal yazmak bence dünyanın en zor işlerinden biri. Ve insanın iyi bir varlık olabilmesi, dünyanın daha güzel bir yer hâline gelebilmesi için iyi romanlardan çok, iyi masallara ihtiyacımız var.

Bu parçada çocuk kitabı yazmayla ilgili olarak aşağıdakilerden hangisine değinilmemiştir?

A)Hoşa giden, insanı birtakım sınırlamaların dışına çıkaran bir uğraş olduğuna
B)Sanılanın aksine, güç bir iş olduğuna
C)İnsan aklının sınırlarını zorlayan olaylardan ve düşlerden yararlanıldığına
D)Kimi yazarların, bu tür yapıtları çok fazla zaman harcamadan oluşturabildiklerine
E)İnsanlara ve yaşamlarına olumlu nitelikler kazandırılmaya çalışıldığına

211)Edebiyat, insanı büyük bir ailenin üyesi yapar. Ne var ki büyük aileler tarihe karışmak üzere. Çekirdek aileden söz ediliyor artık. Gene de dünyada apayrı coğrafyalarda yaşayan birtakım insanlar edebiyat aracılığıyla kimi değerleri paylaşıyorlar.

Aşağıdakilerden hangisi bu parçadan çıkarılabilecek bir yargıdır?

A)Farklı bölgelerde farklı sanat ürünlerinin verilmesi doğaldır.
B)Edebiyat, insanlar arasında ortak bir dil oluşturur.
C)Edebiyata ilgi duyanlar birbirini etkiler.
D)Edebiyat yapıtlarında insanların önemsediği konulara yer verilir.
E)Edebiyatın işlevi zaman içinde bütünüyle değişmiştir.

212)Ne zaman elime bir biyografi kitabı geçse İşte! derim kendi kendime, Sınav başlıyor.. Biyografisi yazılan kişi hakkında anlatılanların ne kadarını bildiğim ya da neleri daha önce hiç duymadığım önemlidir benim için. Hatta kitapta anlatılan kişiyle ilgili bilgimin seviyesini bir öğretmen edasıyla değerlendiririm. Son defasında sınıfta kaldım. İtiraf ediyorum, kendime hayli düşük bir not verdim.

Bu parçanın yazarı, bir biyografi kitabı okurken neye önem vermektedir?

A)Fazla tanınmayan kişilerle ilgili olmasına
B)Konu edilen kişinin hayatının kronolojik olarak ele alınıp alınmadığına
C)Kendisinin, kitapta anlatılanların ne kadarını bilip ne kadarını bilmediğine
D)Kitapta anlatılanların gerçekleri yansıtıp yansıtmadığına
E)Titizlikle yapılan çalışmalar sonucunda hazırlanmış olmasına

213)Modern öykücülüğümüzün öncülerinden Sait Faik Abasıyanık anısına verilen bir ödüldür Sait Faik Hikâye Ödülü. Yarım yüzyılı aşkın tarihi, ödül alan öykü kitaplarının edebî değerleri, seçici kurulların oluşumunda gösterilen özen ve süreklilik açısından Sait Faike ve öykücülüğümüze yaraşır bir ödül. Bu ödülü kazanmış elli dört kitaptan birer öykünün yer aldığı İnsanlar İçinde Bir İnsan adlı kitap, ülkemizde bir edebiyat ödülü bağlamında hazırlanan ilk antoloji: Haldun Tanerden (1955), Selma Fındıklıya (2007) uzanan

Bu parçadan aşağıdaki yargıların hangisine ulaşılabilir?

A)Sait Faik, Türk öykücülüğünün önemli yazarları arasında yer almaktadır.
B)Oluşturulan seçici kurulda, ödülü daha önce kazanmış öykü yazarları bulunmaktadır.
C)Bu ödül, gençleri öykü yazmaya teşvik etmek amacıyla verilmektedir.
D)Sait Faik Hikâye Ödülünün verilmesine bizzat yazarın kendisi ön ayak olmuştur.
E)Antolojide Sait Faik üzerine yazılan öykülerin en beğenilenleri yer almaktadır.

214)Anlaşılamamanın korkusu sardığında bedeni, sözcükler değersizce ortalığa saçılır ve çaresizce konuşmacıyı kurtarmak için koşuşur. Çoğaldıkça birbirlerine yabancılaşır. Tıpkı sokakta birbirine yabancı olan insanlar gibi

Bu parçada anlatılmak istenen aşağıdakilerden hangisidir?

A)Kimi zaman susmak daha güçlü bir iletişim yoludur.
B)Topluluk önünde konuşma alışkanlığı zamanla kazanılır.
C)Çoğu zaman anlatılmak istenenle karşı tarafın anladığı birbirinden farklıdır.
D)Kaygıyla söylenen gereksiz sözcükler anlatımı daha da zora sokmaktadır.
E)Dil, insanları birbirine bağlayan en önemli anlaşma aracıdır.

215)Bence edebiyat öğretmeni, edebiyatı öğreten değil, sevdiren insandır. Öğretim izlencelerinin, ders kitaplarının yıkılmaz duvarlarını zorlayıp alanı genişletmesini bilir. Açılan yeni alanlara benzersiz, yeni yeni fideler diker. Söylediklerini ezberletmez, öğrencilerini özgürce düşünmeye yöneltir. Çünkü ona göre edebiyat, sadece bir ders değil, insana iyiyi ve doğruyu öğreten bir yaşam biçimi, bir duygu eğitimidir.

Bu parçaya göre, edebiyat öğretmenlerinden beklenen aşağıdakilerden hangisidir?

A)Hangi konunun nerede bulunacağını öğretme
B)Okuma alışkanlığı edinmiş kuşaklar yetiştirmeyi amaçlama
C)Okuryazarlığın her şeyden önemli olduğunu anlatma
D)Kendi dünya görüşünü benimsetmeye çalışma
E)Bireyin iç dünyasını zenginleştirip kişisel gelişimine katkı sağlama

216)Okuyucuya, üslup ve sözcük oyunlarıyla güçlük çıkarıp yazarlığımı kanıtlamaya çalışmam. Onun yerine, olabildiğince rahat okunabilecek bir anlatım ve üslupla, okuyucuyla aramda duygusal ve düşünsel bağlar oluşturmaya çalışırım.

Bu cümlede anlatılmak istenen aşağıdakilerden hangisidir?

A)Nasıl anlattığınız kadar neyi anlattığınız da önemlidir.
B)Yazıda okurun ilgisini canlı tutmak gerekir.
C)Güncel konular her zaman daha çok ilgi çeker.
D)Kalıcı ürünler vermek için çok çalışmak gerekir.
E)Okurla sıkı bir iletişim kurmada anlatım biçiminin önemli bir yeri vardır.

217)Neden bir adamın uçabileceğine inanmak isteriz? Nasıl oluyor da milyonlarca insan, Peter Parkerın Örümcek Adama dönüşünü izlemek için sinemalara doluyor? İnsanların çizgi roman karakterlerini bu kadar benimsemelerinin ardında yatan gerçek nedir? Bunu tek bir sözcükle açıklayabiliriz: Özdeşleşme. Her kültürde, insanlar yaşamlarını sınırsız düşlerle süsleme gereksinimi duyarlar ve kendilerinin, başkalarının eylemleri aracılığıyla onların yaşantısına katıldıklarını hayal ederler. Grafik illüstrasyonlarıyla çizgi romanlar, çizenin yarattığı dünyayla özdeşleşmeyi sağlar. Çocuklarda ve gençlerde kendini biriyle özdeşleştirme, onların etkilendikleri kişiye bakarak yaptıkları hareketlerde gözlenebilir.

Bu parçaya göre özdeşleşme ile ilgili olarak aşağıdaki genellemelerden hangisi yapılamaz?

A)Başkalarının davranışları ile kendininkiler arasında ilişki kurmadır.
B)Çocuklar kendilerini, etkilendikleri kişilerin yerlerine koyarlar.
C)Çizgi roman ya da film süresiyle sınırlıdır.
D)Çizgi romanlarda, gençlerin ve çocukların kendileriyle özdeşleştirebileceği karakterler bulunur.
E)Okuyucular, çizgi roman karakterleri aracılığıyla, gerçek yaşamlarında yapamayacaklarını kendileri yapmış gibi düşlerler.

218)Yale Üniversitesinden bir grup araştırmacı, Pasifik Okyanusundaki Galapagos Adalarının ünlü dev kaplumbağa türleri üzerinde bir inceleme yaptı. Bunun sonucunda, bu kaplumbağa türlerinden birinin genetik çeşitliliğinin sınırlı olmasıyla eski ve şiddetli bir yanardağ patlaması arasında ilişki olduğu belirlendi. Üzerinde beş ayrı yanardağın bulunduğu bu adaların özelliği, her yanardağın eteğinde ayrı bir tür kaplumbağanın yaşaması. Araştırmacılar, Alcedo Volkanının eteklerinde yaşayan kaplumbağa türündeki genetik çeşitliliğin, diğer türlere göre şaşırtıcı derecede sınırlı olduğunu ortaya koydu. Daha sonra, adalardaki yanardağların özelliklerini inceleyen ekip, yalnızca Alcedo Volkanında yüz bin yıl öncesinde büyük bir patlama olduğunu, ötekilerinse sızdırma yoluyla yavaş yavaş lav çıkardıklarını belirledi. Araştırmacılar şu sonuca vardılar: Alcedo eteklerinde yaşayan kaplumbağaların büyük çoğunluğu patlamadan çıkan metrelerce kalınlıktaki kızgın kül ve lav örtüsü altında kalarak ölmüştür. Bu yüzden, günümüzde Alcedoda yaşayan kaplumbağalar, hayatta kalabilen çok sınırlı sayıdaki o türün devamı olduğu için genetik çeşitlilikten yoksun kalmıştır.

Bu parçadan Galapagos kaplumbağalarıyla ilgili olarak aşağıdakilerden hangisine ulaşılamaz?

A)Farklı yerlerde farklı türlerinin bulunduğuna
B)Yaşam alanlarının volkanik dağ etekleri olduğuna
C)En az yüz bin yıldır adalarda yaşadığına
D)Bazılarının genetik çeşitliliğinin azaldığına
E)Beslenme alışkanlıklarının farklı olduğuna

219)Anadoluda 3500 yılı aşkın bir süredir tekstil ticareti yapılıyor. İlk kervanların geldiği zamandan beri Anadolu kumaşlarına rağbet var. Örneğin, asıl 15. yüzyılda yükselişe geçen Bursa kumaşı için o zamanlarda şehre her yıl beş ya da altı İran kervanı ipek getiriyordu. Çinden dünyaya dağılan bu ham madde, Bursalı ustaların ellerinde birer sanat eserine dönüşüyordu. Moldovadan Moskova Prensliğine, Polonyaya kadar tüm hükümdarlar, tacirlerini Bursa kumaşı getirmeleri için görevlendiriyordu. Bursada sayısı bine ulaşan dokuma tezgâhlarında kadife, saten gibi ipekli kumaşlar işleniyordu. Bu kumaştan halı, peştamal, havlu, terlik, atkı, kaftan, minder yapılıyordu.

Bu parçaya göre, 15. yüzyılda Bursa kumaşının tercih edilmesinin nedeni, aşağıdakilerden hangisi olabilir?

A)İpekli ürünlerin başka ülkelerde bulunamaması
B)Avrupaya ulaştırılmasının daha kolay olması
C)Bursalı ustaların çok beğenilen, değerli ürünler dokuması
D)Verilen siparişlerin kısa zamanda hazırlanması
E)Bursadaki ustaların, birbirini yetiştirmesi

220)Çevirmen de bir insandır. Onun da bir bakış açısı vardır. Bu bakış açısı, ister istemez çeviriye yansır. Dolayısıyla aynı yapıtın farklı çevirileri olabilir.

Bu parçada çevirmenle ilgili olarak aşağıdakilerden hangisi anlatılmaktadır?

A)Üslubunun yapıttan yapıta değiştiği
B)Düşüncelerini istediği gibi yansıtamadığı
C)Başka çevirmenlerden etkilendiği
D)Yetkinliğinin çeviriyi etkilediği
E)Çeviriye yorumunu kattığı

221)Elden kaçıveren zamanı henüz yakalayan olmadı. Mezopotamya, Mısır, Yunan, Roma, Çin, Celali, Rumi, Hicri, Miladi, Gregoryen takvimleri Firari zamanın peşinden her kültür kendi takvimini yaptı. Çünkü zaman çok değerliydi ve kendi yaptıkları takvim ne kadar çok kişi tarafından benimsenirse o kadar söz sahibi olabilirlerdi. Bir takvimin kitlelerce kabul görmesi ancak, onun zamanın en küçük bölümlerini belirleyebilmesiyle sağlanabilirdi.

Bu parçaya göre, kültürlerin kendi yaptıkları takvimlerin yaygınlaşmasını istemesinin nedeni aşağıdakilerden hangisidir?

A)Kullanıcıları arasındaki ortak kültürü temsil etmesi
B)Her kültürün, kendi yaptığı hesabın doğru olduğuna inanması
C)Egemenliğini başkalarına kabul ettirmek istemesi
D)Takvimdeki hataların fark edilip düzeltilmesini hızlandırması
E)Döneme ilişkin kayıtlardaki karmaşanın bitirilmek istenmesi

222)Elden kaçıveren zamanı henüz yakalayan olmadı. Mezopotamya, Mısır, Yunan, Roma, Çin, Celali, Rumi, Hicri, Miladi, Gregoryen takvimleri Firari zamanın peşinden her kültür kendi takvimini yaptı. Çünkü zaman çok değerliydi ve kendi yaptıkları takvim ne kadar çok kişi tarafından benimsenirse o kadar söz sahibi olabilirlerdi. Bir takvimin kitlelerce kabul görmesi ancak, onun zamanın en küçük bölümlerini belirleyebilmesiyle sağlanabilirdi.

Bu parçaya göre, bir takvimin yaygın olarak benimsenip kullanılabilmesi için aşağıdaki özelliklerden hangisine sahip olması gerekir?

A)Kullanımının kolay olması
B)Kültürel değerleri önemsemesi
C)Herkesçe anlaşılır bir dille oluşturulması
D)Son dönemde icat edilmesi
E)Zamanı olabildiğince ayrıntılı olarak göstermesi

223)Outdoor eğitimi, açık havada, doğada, doğa koşullarıyla mücadele etmenin yollarını öğretmeyi amaçlayan çalışmalara verilen isim. En önemli özelliği ise teoriden çok, deneyim kazanılarak öğrenme temeline dayanması. Kano, maymun köprüsü ve kampçılık, bu eğitimin içindeki aktivite ve sporlardan bazıları. Outdoor eğitimlerinde, belirlenen hedefe ulaşırken en uygun planı yapmak, hızlı ve doğru kararlar almaya çalışarak bunları yılmadan uygulamak gerekir. İlk bakışta, bir kayaya tırmanmak ya da bir akarsuyu geçmek, sıradan bir yaşamdan çok farklı görünse de temelde benzerlikleri fazla. Burada da en hızlı şekilde en doğru planı yapmak, ekip arkadaşlarından yardım almak ve bazı becerileri kullanarak hedefe ulaşmak gerekir.

Bu parçaya göre, aşağıdakilerin hangisi outdoor eğitiminin özelliklerinden biri değildir?

A)Yaşayarak öğrenme ilkesinden yola çıkma
B)Belirli yaş gruplarının becerilerini geliştirmeye yönelik olma
C)Kısa sürede doğru çözümler üretebilmeyi gerektirme
D)Yardımlaşma ve takım ruhu oluşmasını sağlama
E)Her türlü zorluğa dayanabilmeyi öğretme

224)Usta tırmanıcılar olan Gekko kertenkeleleri, dik bir yüzeyde yukarı doğru tırmanırken bir saniyede vücutlarının on beş misli uzunluğundaki bir mesafeyi aşabiliyor. Bu kertenkelelerin parmaklarında yüzeye tutunmayı sağlayan çengeller şeklinde çok sayıda yapışıcı kısımlar bulunmaktadır. Bu hayvanlardan hareketle bilim insanları aynı şekilde yüzeye yapışan bir nano yapıştırıcı icat ettiler. Bu yapıştırıcı, tıpkı Gekko kertenkelelerinin ayağı gibi gerektiğinde yüzeyden sorunsuz olarak ayrılıyor.

Bu parçaya dayanarak aşağıdaki genellemelerden hangisine ulaşılabilir?

A)Bazı ürünleri geliştirmek için doğadaki canlıların özelliklerinden esinlenilir.
B)Pek çok bilimsel gelişme birbirine kaynaklık etmiştir.
C)Bir canlı üzerinde çalışmaya başlamadan önce o canlı iyi gözlemlenmelidir.
D)Doğanın kendi içinde bir dengesi vardır.
E)Doğadaki her canlı, yaşadığı ortama en iyi biçimde uyum sağlar.

225)Düşüncelerin, duyguların yazı ya da söz olmaksızın beyinler arasında iletilmesine telepati deniyor. Telepati bir tür duyular ötesi hissetme olarak tanımlanabilir. Telepati sözcüğü, eski Yunancadaki tele (kulak) ve pati (duygu) terimlerinden geliyor. Telepati yalnızca düşüncelerin ve duyguların aktarılmasını değil, çeşitli olayların önceden hissedilmesini de kapsıyor. İşitme, görme, dokunma, koklama ve tat alma gibi beş duyuya ek olarak altıncı bir duyu kabul edilen bu özellik, Sigmund Freuda göre, baskılanmış eski bir özelliktir ve ancak belirli koşullarda ortaya çıkar. İlkel insanlardaki telepatinin tehlikelerden korunmak için gerekli bir mekanizma olduğu düşünülüyor. Bazı durumlarda kişilerin algılama özelliklerinde değişiklik olabiliyor. Örneğin bir yakınını kazada, savaşta ya da hastalıktan kaybetmiş kişiler bazı olayları ya da tehlikeleri önceden hissedebiliyorlar. Beyinde anlık bir düşünce ya da görüntü olarak ortaya çıkan bu durum, kişinin günlük programlarını ya da kararlarını bile etkileyebiliyor. Telepati kişinin duygusal durumuyla da yakından ilgili. Bu özellik daha çok kadınlarda bulunuyor. Bunun nedeni belki de kadınların davranış ve düşüncelerinin, erkeklere oranla duygusal temellere daha çok dayanması.

Bu parçadan telepatiyle ilgili olarak aşağıdakilerden hangisi çıkarılabilir?

A)İlk insanların kendilerini savunmada kullandıkları bir özellik olduğu
B)Her beynin farklı dalgalar yaydığı
C)Beynin bir bölgesinin fazla gelişmesiyle ortaya çıktığı
D)Doğal afetlerin önceden bilinip onlara karşı önlem alınmasında kullanılabileceği
E)Tıbbın sık yararlandığı bir yöntem olduğu

226)Meyveleri, sebzeleri, rengârenk çiçekleri ve elbette balı, bal arılarına borçluyuz. Sayısız çiçekli bitkiyi tozlaştıran bal arıları, çiçeklerin vazgeçilmez partnerleri olarak flora için yaşamsal önem taşıyor. Bir arı kolonisinde 50.000 ya da daha fazla işçi arı, sayıları birkaç yüzle birkaç bin arasında değişen erkek arı ve yalnızca bir kraliçe arı bulunur. Koloninin bütün sakinleri hayatlarını, yegâne doğurgan dişi olan kraliçe arıya göre düzenler. Kraliçe çok sayıda yumurta yumurtlar; bunların bir kısmı erkek arıların çıkacağı döllenmemiş yumurtalar, bir kısmı da dişi arıların çıkacağı döllenmiş yumurtalardır. Dişi arıların, aralarında izciler, bekçiler, polen ezicileri, sütanneler, ısıtıcılar, pompalayıcılar vb. gruplar oluşturarak yaptıkları iş bölümü de gerçekten mükemmel. Binlerce minik hayvan, uğuldayan bir kitle hâlinde, olağanüstü bir örgütlenmeyle aynı çatı altında birlikte yaşıyor. Bu çalışmanın sonucu olarak da bir kovana yaz boyunca 30 kilogram polen ve 600 kilogram nektar taşınıyor.

Bu parçada bal arılarıyla ilgili olarak aşağıdakilerden hangisine değinilmiştir?

A)Ömürlerinin kısa olduğuna
B)Bitkileri tozlaştıran tek böcek olduğuna
C)Koku alma duyularının çok gelişmiş olduğuna
D)Değişen koşulların etkisiyle yaptıkları işleri değiştirebileceklerine
E)Koloni içinde yaşamanın birtakım kuralları olduğuna

227)Kimi büyük yapıtlar anlattıkları olaylarla değil, kişileriyle yaşarlık kazanmıştır. Örneğin Hamlette yaşanan olayları unutabiliriz ama Hamleti asla. Dostoyevskinin Suç ve Cezasında anlatılanları anımsamayız ama Raskolnikov için aynı şeyi söyleyemeyiz. Tolstoyun Nataşası, Balzacın Goriot Babası hiç unutamadığımız kişilerdir. Çünkü yaratıcıları onları özlemleri, tutkuları, özverileri, bencillikleriyle sevmiş, öylece yansıtmışlardır.

Bu parçadan aşağıdaki yargıların hangisine ulaşılabilir?

A)Bazı edebî yapıtlardaki karakterler, anlatılanları gölgede bırakmıştır.
B)Yapıtta anlatılanların gerçekmiş gibi algılanabilmesi için karakterlerin ayrıntılı olarak betimlenmesi gerekir.
C)Kendine özgü yapısı, kimi yapıtların unutulmazlar arasında yer almasını sağlar.
D)Tarihî bir dönemle ilgili ipuçları veren yapıtlar daha ilgi çekicidir.
E)Bir yapıtta ileti, karakterler aracılığıyla verilirse etkili olur.

228)Tahıl üretimini artırmak için uzmanlar, küçük ölçekli tarıma yönelmeyi öneriyorlar. Küçük çiftliklerde yapılan tarımdan beklenen verimin alınabilmesi için de taze bilgilerle eski deneyimlerin birleştirilmesi gerektiğini belirtiyorlar. Uzmanlar, tarlaya, tek çeşit tahıl yerine, farklı tahılların ekilmesini salık veriyorlar. Küçük çiftliklerin, kendi ürettikleri doğal gübreleri kullanmalarını uzun sürede daha kârlı buluyorlar.

Bu parçada aşağıdakilerden hangisi anlatılmaktadır?

A)Verimi artırmak için çok yönlü araştırmaların yapılması gerektiği
B)Kâra dayalı büyük çiftliklerin ekonomiyi yönlendirdiği
C)Tahılla beslenmenin daha sağlıklı olduğuna dikkat çekmek gerektiği
D)Artan nüfusun beslenme sorunu karşısında alınan önlemlerin yetersiz kaldığı
E)Tahıl üretiminin artırılması için hangi çözüm yollarına başvurulabileceği

229)Ses tonunun kullanılma biçimi, sözlü iletişimin çok önemli bir yönüdür. İnsanlar arası ilişkilerde yaşanan en küçük gerginlik bile, kendini önce ses tonunda belli eder. Çoğu zaman, canlı, neşeli, enerjik bir ses tonu, insanlar üzerinde olumlu bir etki bırakır. Ortada bir gerginlik ve sorun varsa ses tonunun yumuşak ve sakin olması çatışmayı önler ve iş birliğini kolaylaştırır. Monoton, dinleyende bıkkınlık yaratan, kolayca dikkatin dağılmasına neden olan bir üslupla konuşan bir kişi, ne kadar ilginç görüşler ortaya atsa da ikna edici olmakta güçlük çeker. Sert ve kesin konuşma biçimi ise çoğunlukla dinleyenlerin savunmaya geçmelerine yol açar ve onlarda rahatsızlık hissi uyandırır. Ayrıca sesine özür diler gibi bir ton veren kişilerin istekleri kolayca geri çevrilir ve söyledikleri önemsenmez. Duygu ve düşüncelerinizi gereği gibi yansıtabilmek için beden dilinin sunduğu olanaklardan da yararlanılabilir. Dünyada değiştirilmesi en zor şeylerden biridir ilk izlenim. Bu nedenle insanlarda yanlış bir izlenim bırakmamak için beden dilini doğru kullanmak gerekir.

Bu parçaya göre, beden dilinin sözlü iletişime katkısıyla ilgili aşağıdakilerden hangisi doğrudur?

A)İnsanın kendini doğru ifade edebilmesine yardımcı olur.
B)Konuşmada eksik kalanları tamamlamak için kullanılması gerekir.
C)Dinleyenlerin dikkatini dağıtmamaya özen gösterilmelidir.
D)Karşıdaki kişinin beden dilini nasıl algıladığı sürekli izlenmelidir.
E)Kişinin kendini sözcüklerle anlatamadığı durumlarda kullanılmalıdır.

230)Bilimin özelliklerini göz ardı etmeden, bu büyük serüvenin tarihsel, insani ve yaşayan yönünü öne çıkaran, gençler için hazırlanmış bir genel kültür kitabı bu. Bilimin yaşamımıza kattıklarından söz ederken anlaşılması en zor olan şeyleri bile herkesçe anlaşılır kılmayı amaçlamış yazar. Bu kitap, temel buluşlar ve bilimsel düşüncenin özünü anlatırken bilimi herkese, bilimle hiç ilgisi olmayanlara bile sevdirmeyi başarıyor.

Bu parçaya göre, söz konusu kitap hangi amaçla yazılmıştır?

A)Gençleri bilim insanı olmaya teşvik etmek
B)Bilime ilgi duyanların sayısını artırmak
C)Bilim insanlarının yaşamı hakkında bilgi vermek
D)Bilimin gelişmesine katkıda bulunmak
E)Her bilimsel çalışmayı ayrıntısıyla anlatmak

231)Kitap, tutkunları için bambaşka bir dünyadır. Onlar edindikleri her kitapla aslında duvarlarına bir tuğla daha koyar, kendilerine yeni duvarlar örerler. Kütüphaneleri, artık evlerinin bir bölümü değil, merkezi olmuştur. Onlarınki, kendi evlerinde bir tutsaklık, vazgeçemedikleri bir bağımlılıktır. Kitap biriktirmeyi aşırıya vardıranların, başkalarıyla ortak bir yaşam sürdürmesi de zordur; bakış açıları farklıdır. Kitap tutkunu olmayan biri için kütüphane düşman bölgesi olduğundan kitap tutkunları genelde yalnız yaşamayı tercih eder.

Bu parçaya göre, bir kitap tutkununun yalnız yaşamayı tercih etmesinin nedeni aşağıdakilerden hangisidir?

A)Kalabalık ortamlardan hoşlanmaması
B)Kitaplarına zarar verilmesinden korkması
C)İşlerinin yoğunluğundan başkalarına ayıracak zaman bulamaması
D)Kitaplarını başkalarıyla paylaşmak istememesi
E)Kitaba düşkün olmayanlarla ortak noktalarının bulunmadığını düşünmesi

232)Bir roman yazarı olarak özgürlükten yanayım. Bu nedenle roman yazarları ve romanlarla ilgili yapay sınıflamalar yapmanın doğru olmadığını düşünürüm. Bence kimsenin sanatçıya yol, yöntem göstermeye hakkı yoktur. İsteyen kişisel bunalımları, isteyen toplumsal sorunları ya da ruhsal çözümlemeleri yapıtlarında ele alabilir. Beğenen beğenir, beğenmeyen beğenmez. Ne var ki, roman yazarı istediklerini özgürce yazarken, dünya görüşünü dile getirirken, kimi gerçekleri saptırmamalı, onları bir toplumsal yaşam felsefesi olarak kabul ettirmeyi amaçlamamalıdır.

Bu parçaya göre, yazarlardan beklenen aşağıdakilerden hangisidir?

A)Konularını gerçek olaylardan seçmesi
B)İlgi çekici konuları işlemesi
C)Yazdıklarının bilgilendirici nitelikte olması
D)Başka sanatçıları taklit etmemesi
E)Düşüncelerini benimsetmeye çalışmaması

233)Yaşam biçimlerindeki değişim sonucunda el sanatlarımız da değişti; hatta giderek kaybolmaya başladı. Ne yazık ki Türkiyede bu sanatları korumak için şimdiye kadar kapsamlı bir çalışma yapılmamış. Hiçbir el sanatımızın envanteri çıkarılmamış. Bu sanatların nasıl ortaya çıktığı, nasıl geliştiği, hangi koşullarda ve nasıl yok olduğu araştırılmadığı gibi birçoğuyla ilgili örnek de toplanmamış. Bugün bize düşen, yaşayan el sanatlarımızın toplanıp envanterinin çıkarılması, bu yolla gelecek kuşaklara aktarılmasıdır. Bu çalışmalar sayesinde Türk kültürü hem kendi halkımıza hem dünyaya tanıtılabilir. El sanatlarının tanıtıldığı etnografya müzeleri şimdi daha çok gerekli. Halkın kendi sanatının müzesi olmadan ulusal bellek oluşmuyor. Nitekim birkaç yüzyıldan beri Batı sanatını tekrarlayıp duruyoruz; kendi kültürümüz bir adım ileri gitmiyor. Küreselleşme arttıkça sizi diğerlerinden ayıracak, size ait olan, kendi kültürünüzün ürünleri daha çok önem kazanıyor. Sanayi üretiminde böyle bir şey mümkün değil. Bugün dünyanın neresine gitseniz aynı ürünleri bulabiliyorsunuz. Aynı kalıptan çıkmış yüz binlerce eşya

Bu parçada etnografya müzelerinin gerekliliği aşağıdakilerden hangisine bağlanmıştır?

A)Halkı kendi kültürleri konusunda bilinçlendirme
B)Üretilecek yeni sanayi ürünlerine model oluşturma
C)Araştırma yapacaklara kaynak sağlama
D)Turizm gelirlerini artırma
E)El sanatları çalışmalarını hızlandırma

234)Itrînin müziği klasik diye nitelendirilebilecek özellikler taşır. Onun, bütünüyle kendine özgü bir anlatımı, yapıtlarının dengeli, oturmuş bir yapısı vardır. Dokunaklı yapıtlarında bile abartıdan, gereksiz süslemelerden kaçınmıştır. Cümleleri açık ve berraktır. Yapıtlarının ezgi yapısındaki özellikleriyse sanatının ancak teknik bir inceleme çerçevesinde değerlendirilebilecek başka bir yönüdür. Hiçbir bestesinde alışılmış ezgi örneklerine rastlanmaz. Belli bir makamdaki yapıtı, başka bir bestecinin aynı makamdaki bir yapıtıyla karşılaştırıldığında, Itrînin o makamı çok farklı buluşlarla işlediği görülür.

Bu parçaya göre Itrî ve yapıtlarıyla ilgili olarak aşağıdakilerden hangisi söylenemez?

A)Yaptıkları tepkiyle karşılanmış ve birçok eleştiri almıştır.
B)Özgün nitelikler taşır.
C)Değerlendirmek için teknik bilgi gerekmektedir.
D)Sözleri anlaşılır biçimdedir.
E)Diğer bestecilerden farklı teknikler kullanmıştır.

235)Karadeniz, dünyanın en büyük oksijensiz su kütlesi olma özelliğine sahip bir iç deniz. Derinliği yer yer 2000 metreyi aşan bu denizde 150-200 metrenin altında kimi bakteriler dışında canlı yaşamıyor. Bu iç denizin diğer denizlerle tek bağlantısı İstanbul Boğazı. Tarım etkinliklerinde çevreye duyarlı yöntemlerin azlığı, arıtma tesislerinin yetersiz kalışı, denize her yıl binlerce ton zararlı maddenin karışmasına neden oluyor. Buna ek olarak, tankerlerden denize salınan zararlı maddeler ekosistemi alt üst ediyor. 1970lerden bu yana bu etkilere bağlı olarak balık çeşitliliğinde belirgin değişmeler, ekonomik değeri olan balık türü sayısında da önemli ölçüde azalmalar gözleniyor.

Bu parçaya göre Karadenizle ilgili olarak aşağıdakilerden hangisi söylenemez?

A)Konumu gereği yalnız bir yerden öteki denizlere açılabilmektedir.
B)Son yıllarda avlanan balık miktarında azalma olmuştur.
C)Kirlenmesine yol açan birçok faktör vardır.
D)Belirli bir derinlikten sonra çoğu canlı türü yaşayamamaktadır.
E)Yoğun gemi trafiği güvenlik sorunları yaratmaktadır.

236)İnsanlar emek ve para harcayarak edindikleri birçok eşyanın üzerine yazılar yazıp imzalar attılar, çeşitli işaretler koydular. Ekslibris de bu işlevi yerine getirmek için kullanıldı. Ekslibris genellikle kitap kapağının iç tarafında veya ilk sayfalardan birinin üstünde bulunan, nın kitaplığından, ...nın kütüphanesinden anlamı taşıyan küçük etiketlerdir. Ekslibrisi özel yapan, sadece ait olduğu kişi için hazırlanması ve aynısının bir daha tekrarlanmaması yani yalnızca bir kişiye özgü olmasıydı. Kilise ve prenslere ait kitaplar matbaada çoğaltılırken onlara ait olan baskıların bir farklılığı olması için ilk ekslibrisler hazırlandı. Alman Papaz Johannes Knabenberg için yapılmış, 1450 tarihli Kirpi adıyla bilinen en eski ekslibriste, çayırda bir çiçeği ısıran kirpi betimlenmişti. Bu kişisel ve etkili iyelik etiketleri, insanların kendilerine ait olanı resim ve yazılarla daha da özelleştirmesine, üstelik bunu sergilemesine olanak sağladı. Bu nedenle çok tutuldu. İhtiyaçtan çok, sahibini anlatan, yapıldığı zamanın kültürel ve tarihsel özellikleri hakkında ipuçları veren küçük boyutlu tasarımlar hâline geldi. Ekslibrisler farklı baskı teknikleri ile çoğaltıldı. Çok uzun bir geçmişe sahip olan bu sanat dalı, ekslibris sanatçıları tarafından bilgisayar tasarımları ile serigrafi yöntemi kullanılarak devam ettiriliyor.

Bu parçaya göre ekslibrislerin ortaya çıkmasını sağlayan aşağıdakilerden hangisidir?

A)Bir yapıtın kime ait olduğunu özgün bir biçimde anlatma isteği
B)Resim sanatının gelişmesine katkıda bulunma düşüncesi
C)Farklı baskı tekniklerinin öğrenilmesinin yaygınlaştırılması
D)Özgün yapıtlar ortaya koyma gereksinimi
E)Bir dönemin özelliklerini anlatma çabası

237)Mağara resimlerinden minyatürlere, minyatürlerden kumaş desenlerine, toprak kaplardan mozaiklere resmin serüveni insanın yaşam ve düşün serüvenine paralel bir seyir izledi. Ancak hiçbir dönemde sanatın değişimi, son iki yüzyıldaki kadar hızlı ve yıkıcı olmadı. Cézanne, yaşadığımız yüzyıla egemen olan modern resmin temel taşlarından biridir. Ressam, doğanın silindir, koni ve karelerle ele alınması yönündeki öğüdüyle maddenin resmedilme geleneğinde köklü değişiklikler yapmış ve böylece modern sanatın babası unvanını almıştır.

Bu parçaya göre, Cézanneın modern sanatın babası kabul edilmesindeki etken aşağıdakilerden hangisidir?

A)Daha önce ele alınmamış konuları işlemesi
B)Resimlerinde karmaşık desenler kullanması
C)Son dönem resim anlayışına yön vermiş olması
D)Öğrencilerine kendi resim tekniklerini öğretmesi
E)Resimlerinde nesnelerin doğal formlarından yararlanması

238)Yaşar Kemal denildiğinde akla özgün bir roman dili gelir. Okurunu hemen saran, güçlü, çarpıcı bir dildir bu, gürül gürül akan bir Türkçedir. Esas olarak halkın konuştuğu dile, sözlü halk edebiyatına dayanan Yaşar Kemal, bu yerel malzemeyi sanat yapıtının özgün diline dönüştürürken çımgışmak, döngele, cikilti gibi birçok yerel sözcüğü ortak dile taşır. Okur, onun Karacaoğlanlığına kapılır; yazdıklarını kullandığı sözcüklerin, deyimlerin, atasözlerinin üzerinde durmadan okur. Oysa yazar o tatlı anlatısına nice bölgesel sözler, söyleyişler katmıştır. Bunlar ortak bir dil düzeyine çıkarıldığından okur, anlamasa bile anladığını sanır. Çünkü bir ırmaktır akan, içindeki taşların, çakılların, kumların kimileri ilk kez görülmüş olsa bile bu hiç yadırganmaz.

Bu parçaya dayanarak, Yaşar Kemalle ilgili aşağıdaki yargılardan hangisine ulaşılabilir?

A)Yazdıkları başka dillere çevrilmiştir.
B)Unutulan deyim ve ifadeleri gün yüzüne çıkarmaktadır.
C)Yenilik peşinde koşmaktadır.
D)Toplumsal sorunları konu edinmektedir.
E)Yapıtlarında yöresel kültür ögelerine yer vermektedir.

239)Fazıl Hüsnü Dağlarcanın dünyasını en iyi biçimde 60lı yıllar boyunca işletip 1970 yılında kapattığı Kitap Kitabevi yansıtır. Dağlarca, yeni yazdığı şiirlerini heyecanla, hiç bekletmeden vitrine asar ve okuyucuların karşısına bu şekilde çıkarmış. Bu kitabevini, istediklerini gerçekleştirmek için bir şans olarak görmüş. Dağlarcanın dünyasının içine girdiğinizde karşınızda şiirlerini sergilemeye can atmasına karşın mesafeli ve soğuk bir adam buluyorsunuz. Onu anlamak için, öncelikle bu muammayı çözmek gerekiyor. Dağlarca, yazdığı şiirleri vitrine asarak yıllardır bekliyor. Bu dükkâna girip girmemek okuyucuya kalmış.

Bu parçaya dayanarak Fazıl Hüsnü Dağlarcayla ilgili aşağıdakilerden hangisine ulaşılabilir?

A)Yayınladığı kitap sayısının az olduğuna
B)Şiirlerini paylaşmaktan mutlu olduğuna
C)Şairlikten kazandığı paranın az olduğuna
D)İnsanlarla kolayca samimi olduğuna
E)Son yıllarda az sayıda şiir yazdığına

240)İnsanlar alışık olmadıkları şeylere meraklıdır. Örneğin, bu genç köşe yazarı, yazarlık geçmişi çok kısa olmasına karşın bugün en çok okunan, tartışılan ve gündem yaratan kişiler arasında. Ben böyle gazetecileri severim, hele bunlar gençse ve yeni yetişiyorsa onları teşvik de ederim. Çünkü ben de öyleydim. Birlikte çalıştığımız bir usta yazar bana şöyle demişti: Düşündüğünü yazacaksın. İlk sansürcün kafan olmayacak. Bu usta yazar, yazılarımızı dikkatle okur, Türkçe yanlışlarımızı ya da varsa mantık hatalarımızı düzeltir, ama düşüncelerimize asla karışmazdı. Yanlış yazdığımızda bile Ama yanlışımızı ertesi gün anlatırdı. Dayanamayıp bir gün Dün baskıya girmeden önce neden uyarmadın? diye sorduğumda bana O zaman çekerdin yazını, yazın çıkmazdı. Sen de bugün bu tepkileri almamış olurdun. İnsanı geliştiren yanlışlarıdır, birinin ilerlemesini istiyorsan onun yanlış yapmasına izin vermelisin. dedi.

Bu parçaya göre, usta yazarın genç meslektaşlarının yanlışlarını ertesi gün söylemesinin nedeni aşağıdakilerden hangisi olabilir?

A)Yapılan yanlışları önemsememesi
B)Yazılara okuyuculardan gelecek eleştirileri önceden tahmin edememesi
C)Hataları düzeltmek için yeterli zaman olmadığını düşünmesi
D)Okuyuculardan gelecek eleştirilerin daha öğretici olduğunu düşünmesi
E)Gençlerin, yapacağı eleştiriler karşısında göstereceği tepkilerden çekinmesi

241)Freudun psikiyatriye, özellikle de insan davranışının genel olarak anlaşılmasına en önemli katkısı, çocuğun yaşamındaki ilk yılların kişiliğinin oluşumunda ne denli önemli olduğunu bulmasıdır. Dünyayı tanımaya başladığı bu dönemde çocuk, yaşadıklarını anlamaya çalışırken hatalar yapabilir. Karşılaştığı birçok yeni nesne ve durum karşısında yaşadıklarını ayırt etmekte ve anlamakta yetersiz kalabilir. Sonuç olarak, ilk yaşlarında çocuk, çevresinde olup bitenleri yanlış yorumlayabilir ve kişilik yapısını yapay temeller üzerine oturtabilir.

Bu parçada çocuğun çevresinde olanları yanlış yorumlamasına neden olarak aşağıdakilerden hangisi gösterilmiştir?

A)Çocuktan kapasitesinin üzerinde başarılar beklenmesi
B)Öğrenmeye istekli çocukların çabalarının yeterince desteklenmemesi
C)Anlama güçlüğü olan çocukların kendilerini ifade etmekte de güçlük çekmesi
D)Çocuğun karşılaştığı nesne ve durumları anlama güçlüğü çekmesi
E)Çocuğun zekâsında yalnız çevrenin değil kalıtımın da etkili olması

242)Freudun psikiyatriye, özellikle de insan davranışının genel olarak anlaşılmasına en önemli katkısı, çocuğun yaşamındaki ilk yılların kişiliğinin oluşumunda ne denli önemli olduğunu bulmasıdır. Dünyayı tanımaya başladığı bu dönemde çocuk, yaşadıklarını anlamaya çalışırken hatalar yapabilir. Karşılaştığı birçok yeni nesne ve durum karşısında yaşadıklarını ayırt etmekte ve anlamakta yetersiz kalabilir. Sonuç olarak, ilk yaşlarında çocuk, çevresinde olup bitenleri yanlış yorumlayabilir ve kişilik yapısını yapay temeller üzerine oturtabilir.

Bu parçaya dayanarak aşağıdaki sonuçlardan hangisine ulaşılabilir?

A)Çocuk davranışları Freudun bütün çalışmalarının temelini oluşturmuştur.
B)Psikiyatrinin ana çalışma alanı çocukluk dönemi sorunlarıdır.
C)Çocuğun olayları yanlış algılaması kişilik gelişimini olumsuz etkileyebilir.
D)Sağlıklı bireyler yetiştirebilmek için toplumsal kurallara uymak gerekir.
E)Freudun tıbbın psikiyatri dışındaki alanlarında da çalışmaları olmuştur.

243)Yazar, bu romanındaki kahramanları aracılığıyla toplumda oluşturulmaya başlayan tekdüzeliğe karşı çıkar; gelenekselliği savunmaktan çok, taşrada özgün kalabilen, kendi olmayı ve özgür olmayı amaçlayan bireyi savunur. Yazarın bireyselliklerini savunduğu ve roman kahramanı olarak seçtiği kişiler, çoğunlukla gençlerdir. Çünkü gençler, kendileri olma yolundaki kararlı çabalarıyla yazarın bu karşı çıkışını simgeler.

Bu parçaya göre, sözü edilen roman kahramanlarının çoğunlukla gençlerden seçilmesinin nedeni aşağıdakilerden hangisidir?

A)Toplumda genç nüfusa sağlanan eğitim olanaklarının sınırlı olması
B)Gençlerin dayatmalara direnerek bireyselliklerini koruma güçlerinin fazla olması
C)Gençlerin, yetişkinlerden öğrenecekleri toplumsal kuralları kendilerinden sonra gelenlere aktaracak kuşak olmaları
D)Yazarın bu romanla ulaşmak istediği okuyucu kitlesinin gençlerden oluşması
E)Gençlerin eski dönem modalarına ilgilerinin fazla olması

244)Girit mutfağını ve Giritlilerin yeme içme alışkanlıklarını Anadolu mutfaklarından farklı kılan temel özellik, yabani otlardan yapılan çok çeşitli yemeklerin varlığıdır. Nüfus mübadelesinden sonra Anadolunun çeşitli yerlerine yerleştirilen Giritli Müslüman halkın bundan sonra yaşayacakları topraklarda yeni ve güçlü bir kimlik oluşturmasında mutfak kültürleri büyük rol oynamış; en önemli farklılaşmayı da yabani otların yoğun tüketimi ortaya koymuştur. Aslında tutumlarında katı olmayan ve değişmeye açık insanlar olan Giritliler, yemekleri söz konusu olduğunda kurallara son derece bağlı ve tutucu davranırlar. Onları, mevcut bir tarifi değiştirmeye, ufak bir ekleme veya çıkarma yapmaya ikna etmek mümkün değildir. Geldikleri topraklara ve geride bıraktıkları hayatlarına ait anılarını adeta yemeklerinde muhafaza eden Giritlilerin, yemek adetlerine bu aşırı bağlılıkları zorla kopartıldıkları topraklarına duydukları özlemden ileri gelir sanki. Ben, ailemde de diğer Giritli birçok ailede de gözlediğim yemeğe ve mutfağa düşkünlüğün, bu konudaki titizliğin ve kuralcılığın kökeninde hep bu duygunun yattığını düşünürüm.

Aşağıdakilerden hangisi bu parçada anlatılan Giritlilerin özelliklerinden biri değildir?

A)Yemek kültürlerinin otlara dayanması
B)Anadoluya sonradan yerleşmiş olmaları
C)Yerleştikleri bölgeye kendi mutfak kültürlerini aktarmaları
D)Genelde yeniliklere açık ve esnek olmaları
E)Değişik tatları denemek konusunda istekli olmaları

245)Girit mutfağını ve Giritlilerin yeme içme alışkanlıklarını Anadolu mutfaklarından farklı kılan temel özellik, yabani otlardan yapılan çok çeşitli yemeklerin varlığıdır. Nüfus mübadelesinden sonra Anadolunun çeşitli yerlerine yerleştirilen Giritli Müslüman halkın bundan sonra yaşayacakları topraklarda yeni ve güçlü bir kimlik oluşturmasında mutfak kültürleri büyük rol oynamış; en önemli farklılaşmayı da yabani otların yoğun tüketimi ortaya koymuştur. Aslında tutumlarında katı olmayan ve değişmeye açık insanlar olan Giritliler, yemekleri söz konusu olduğunda kurallara son derece bağlı ve tutucu davranırlar. Onları, mevcut bir tarifi değiştirmeye, ufak bir ekleme veya çıkarma yapmaya ikna etmek mümkün değildir. Geldikleri topraklara ve geride bıraktıkları hayatlarına ait anılarını adeta yemeklerinde muhafaza eden Giritlilerin, yemek adetlerine bu aşırı bağlılıkları zorla kopartıldıkları topraklarına duydukları özlemden ileri gelir sanki. Ben, ailemde de diğer Giritli birçok ailede de gözlediğim yemeğe ve mutfağa düşkünlüğün, bu konudaki titizliğin ve kuralcılığın kökeninde hep bu duygunun yattığını düşünürüm.

Bu parçaya göre, Giritlilerin yemek kültürleri konusundaki kuralcılıklarının temelinde aşağıdakilerden hangisi yatmaktadır?

A)Yemeklerinde yabani otları çok fazla kullanmaları
B)Yemek tariflerindeki değişikliklerin tadı bozacağından endişe etmeleri
C)Mutfak kültürlerinde çok fazla yemek çeşidinin olması
D)Eski yaşamlarına ve eskiden yaşadıkları topraklara özlem duymaları
E)Anadolu mutfağının kendi mutfaklarından çok farklı olması

246)Ninnideki sözlerin bebekler için fazla bir anlamı olmasa bile, ninniler annenin iç dünyasını yansıtma bakımından önemli. Çoğu zaman bebeği uyutmak için söylenen ninnilerin sözleri amacından saparak annenin dileklerini, kaygılarını yansıtır. Özellikle gelinin aile büyüklerine ve kocasına söz söylemesinin hoş karşılanmadığı kültürlerde, annenin, iç dünyasını ancak ninniler yoluyla dışa vurduğu görülür.

Bu parçada ninnilerin hangi özelliği vurgulanmaktadır?

A)Annenin sıkıntı ve isteklerini dile getirme aracı olduğu
B)Bebekle anne arasındaki ilk sesli iletişimi sağladığı
C)Pek çok kültürde yer aldığı
D)Sözlü edebiyatın önemli bir ögesi olduğu
E)Bebeklerin dil gelişiminde etkili olduğu

247)Adalar, İstanbulun güneyinde, Marmara Denizinin maviliklerinde, bir grup yeşil tepecik halinde yükselmektedir. İstanbullular için önemli bir kaçış noktası olan Adalar, İstanbul sınırları içinde olsa da şehrin hayhuyundan uzak, seçkin bir yazlık ve halka açık bir piknik yeri olarak işlevini sürdürüyor. Bu nedenle, yaz ve bahar aylarında çok sayıda ziyaretçi çekiyor. Fakat, havalar soğuyup okullar açılınca geride bir avuç insan kalıyor. Ancak, yerlileri hiç terk etmiyor, yaz ve kış yaşıyor Adalarda. Bu yüzden, kendine özgü adetleri, gelenekleri ve eğlence biçimleriyle canlı bir ada kültürü oluşmuş.

Bu parçaya göre, Adalara özgü bir kültür oluşmasındaki asıl etken aşağıdakilerden hangisidir?

A)Büyük bir kentin sayfiye yeri olması
B)Günübirlik ziyaretçi sayısının fazla olması
C)Tarihi dokunun korunmuş olması
D)Uzun yıllardır bir arada yaşayan yerli nüfusun olması
E)Ziyaretçilere değişik olanaklar sağlaması

248)İlk gençlik yıllarınızdan başlayarak hayatınız boyunca sayısız kitap okursunuz ama o kitapların içinde pek azı ruhunuzda kalıcı bir iz, yoğun bir anlam tortusu bırakır. Nerede olursanız olun, nereye giderseniz gidin o iz ve anlam hep sizinledir çünkü o kitabı ömrünüze katmış, özümsemişsinizdir; o daima sizdedir. Sayfalardaki bazı cümleler belleğinizde yer etmiştir; bazı olaylar zihninizdeki sinemadan bir film şeridi gibi geçerken o öykü ya da romanın kişilerini yanı başınızda hissedersiniz, size yoldaş olmuşlardır yıllarca. Onlar, sayfalardan sessizce geçerek hayatınıza sızmış gibidirler. Edebiyatın gücü buradadır. Okuduğunuz metin ruhunuzda iz bırakıyor, sizi ve hayatı dönüştürebiliyorsa o, iyi ve nitelikli bir metindir ve ölümsüzlüğe hak kazanmıştır.

Bu parçada asıl anlatılmak istenen aşağıdakilerden hangisidir?

A)Gerçekçi bir edebiyat, karakterlerin her an yanınızdaymış, arkadaşınızmış hissi vermesiyle oluşur.
B)Okuduğunuz roman ve hikâyelerdeki karakterler ve bazı cümleler sayfalardan ruhunuza sızar.
C)Edebiyatın gücü, okuduklarınızın ruhunuzda ve yaşamınızda kalıcı bir etki bırakmasından gelir.
D)Gençlik yıllarında okuduğunuz kitapların çoğu içinizde yoğun bir anlam tortusu bırakır.
E)Nitelikli bir edebiyata ulaşmanın yolu uzun ve sabırlı bir çalışma ve iradeden geçer.

249)Fethin iklimini anlamaya çalışırken evliya kabirlerine çaput bağlayan arzuhalciler gibi davranıyoruz. Topkapıdan şehre giren Fatih, bugünün nesli için bir flm kahramanı gibi. Yanında duran iri pazulu zenci asker, sakallı hocalar, tüfengi elinde yeniçeriler, tarih tablosunun otantik fgürleri yalnızca. Fethin ardındaki ruhtan bihaberiz. O resimde biz yokuz.

Bu parçada vurgulanmak istenen aşağıdakilerden hangisidir?

A)Fethi canlı bir şekilde yaşamak için tiyatro oyunları önemlidir.
B)Fethin ruhunu anlamak için cismine bakmak yeterlidir.
C)Fethi anlamak için Fatihin flm kahramanı gibi anlatılması gereklidir.
D)Destansı anlatımlar, sakallı hocalar, yeniçeriler bize fethin ruhunu kavratır.
E)Toplum, fethin ruhundan çok cismine bakar hâle gelmiştir.

250)Ödül, şairin yazma eylemini diri tuttuğu gibi beraberinde ona bir sorumluluk da getirir. Şairi ve yazdığı şiiri bir duruşa davet eder. Bununla birlikte ödüllerin tek başlarına birer ölçüt olmadığının da bilincindeyim. Dünyada örnekleri fazlasıyla var. İzlenimciliğin ilk ustası Claude Monetnin tabloları ilk kez sergilendiğinde sanat eleştirmenleri, sergiye verdikleri giriş parasını bir dilenciye vermenin daha iyi olacağını söylemişlerdi. Keza Victor Hugonun şiirlerini yayınevleri ilk başta basmamıştır bile.

Bu parçada asıl anlatılmak istenen aşağıdakilerden hangisidir?

A)Bir şair yazdığı şiirin tam olarak neye denk geldiğini ödül sayesinde fark edebilir.
B)Ödül, sanatı ve sanatçıyı önemseme konusunda önemli olsa da tek başına bir ölçü aracı değildir.
C)Claude Monet ve Victor Hugo zamanında ödül almış olsalardı belki de sanatlarını daha da geliştireceklerdi.
D)Çoğu sanatçının sanat çevresindeki değeri yaşadıkları dönemde çok da bilinmemiştir.
E)Sorumlu bir şair için zamanında verilen ödül, onun gelişmesi için bir ölçüdür.

251)Ünlü Fransız ressam Paul Gauguin, Tahitide yaptığı resimlerle bir sergi açmış. Sergiyi gezen meraklılardan biri, ressama, Üstat, ruhları bekleyen yerli kızın korkusunu ne güzel belirtmişsiniz! diyerek beğenisini belli etmiş. Gauguin ise, Evet, konu o; ama ben o resimde maviyle yeşilin uyumunu göstermek istedim. demiş.

Bu parçada, anlatılan olayla ilgili olarak vurgulanmak istenen aşağıdakilerden hangisidir?

A)Sanatçının amacıyla izleyicinin algılayışının farklı olabileceği
B)Bireyin, yabancısı olduğu kültürleri algılamada zorluk çektiği
C)Resim sanatında konuya uygun renklerin seçilmesi gerektiği
D)Farklı yorumların sanat yapıtlarının değerini artırdığı
E)Görsel sanatlarda içeriğin tartışmalara yol açabileceği

252)Dünyanın çok okuyan halkları, kitap okuma zevkini, dünyanın dört bir yanında yazılmış, birbirinden güzel edebiyat başyapıtlarını okuyarak edindi. Bunları okuyarak edebiyat tutkunu oldular. Onlar, gece gündüz okudukları romanlar sayesinde birer edebiyat meraklısı ve giderek kitap kurdu oldular. Bizdeyse iyi çevrilmiş bir kitaba rastlamak piyango tutturmaktan farksız olduğundan, Türk okuru, Türk yazarlarıyla sınırlı kaldı. Bu yüzden edebiyat merakı da Türk edebiyatından öteye gidemedi.

Bu parçada vurgulanmak istenen aşağıdakilerden hangisidir?

A)Kimi ulusların, bireyleri küçük yaşta kitap okumaya yönlendirdiği
B)Güzel yapıtların her ulusun edebiyatında yer almadığı
C)Okurun edebiyat zevkini kazanmasında iyi çevirinin önemli olduğu
D)Türk okurunun, Türk yazarların yapıtlarını doğru değerlendiremediği
E)Bizde, edebi değer taşıyan yapıtlardan çok azının çevrildiği

253)Yazın çevrelerinin dışında bir yaşamı vardı. Sanatçılarla  birlikte olmanın, bir tür zaman yitimi olduğuna inanırdı. Bunun için de sürekli çalışırdı. Kente bile pek az inerdi. İndiği günlerde de hemen yalnızlığı özlerdi. Gazete ve dergilerin yönetim bürolarında görünmezdi. Evinde, küçük masasının başında yazardı birbirinden güzel şiirlerini. Bu yüzden onunla görüşmek kolay değildi.

Bu parçada, sözü edilen sanatçıyla ilgili olarak aşağıdakilerden hangisine değinilmiştir?

A)Kendinden başka sanatçıya değer vermediğine
B)İnsanlardan uzak bir yaşam sürmekten hoşlandığına
C)Kent yaşamını yorucu bulduğuna
D)Güncel olaylara ilgi duymadığına
E)Çalışma ortamının yaratıcılığı etkilediğini düşündüğüne

254)Bilinç akışı yöntemi, anlatıdaki karakterlerin aklından geçenlerin, duygu, düşünce ve anılarının aktarıldığı bir tekniktir. Bu yöntemle, duygu ve düşüncelerin hiçbir  sıkı denetim ya da kısıtlamaya uğramadan olduğu gibi aktarılması sağlanır ve anlatı zenginleşir. Böylece okur, gerçeği farklı boyutlarda görme ayrıcalığına kavuşur.

Bu parçadan, bilinç akışı yöntemiyle ilgili olarak aşağıdakilerden hangisi çıkarılamaz?

A)Olaylara çok yönlü bakma olanağı verir.
B)Karakterleri değişik yönleriyle tanıtır.
C)Son zamanlarda sıkça kullanılmaya başlanmıştır.
D)Gerçeğin birden çok yüzü olduğunu düşündürür.
E)Anlatılanlarda doğallık önem taşır

255)Hierapolis, Çökelez Dağının güney eteğinde yer alan ve kaynak sularının içindeki kalsiyum karbonatın  çökelmesiyle oluşan travertenlerin yanında kurulmuş. Pek çok tarihi yapıyı içinde barındıran bu kentin en önemli özelliği, dünyada eşi benzeri olmayan travertenleri. Hep toprak görmeye alışmış gözler için, uykudan henüz uyanıp da etkisinden kurtulunamayan bembeyaz bir düş sanki. Zaman içinde sararmaya yüz tutan travertenler, 1988de UNESCO dünya mirası listesine alındıktan sonra, gerçek görünüşüne kavuşabildi. Bu tarihten sonra UNESCOnun desteği ve yerel yöneticilerin, bilim adamlarının katkılarıyla, travertenleri kurtarma çalışmaları hızlandı.

Bu parçada travertenlerle ilgili olarak aşağıdakilerden hangisine değinilmemiştir?

A)Görenleri çok etkilemesine
B)Kendine özgü nitelikler taşımasına
C)Gerekli bakım ve ilgiyi görmesine
D)Öneminin dünyaca kabul edilmesine
E)Dört mevsim de gezilip görülebildiğine

256)Bilimsel devrim, 16. ve 17. yüzyıllarda gerçekleştirilen yeni bilgi üretme yolunun adıdır. Bilimsel devrimle, gözlem, deney ve matematiğe dayanan araştırma yöntemiyle yeni bilgi üretimi başladı. Nedensellik ilkesine, mantıklı düşünceye dayanan bu araştırmaların, yeni bilgiler üreterek dünyayı değiştirdiği görüldü. Bu değişimden sosyal bilimler de etkilendi ve toplumları demokratik yaşama özendirdi. Böylece, aydınlanma çağı başladı. Yeni buluşlarla enerji elde edilerek sanayi devrimi gerçekleşti.

Bu parçaya göre bilimsel devrimle ilgili olarak aşağıdakilerden hangisi söylenemez?

A)Bilimi, belli çevrelerin tekelinden kurtardığı
B)Birçok gelişmenin temelini oluşturduğu
C)Akılcı düşünceye dayandığı
D)Toplumsal yaşamda değişmeler oluşturduğu
E)Yapılan çalışmalarda somut verilerden yararlanıldığı

257)Eğer kendinize çevreci diyorsanız, nükleer enerjiye hemen kötü damgasını yapıştırmaya adaysınız demektir. Oysa, Ateş iyi mi, kötü mü? diye sorulsa ne dersiniz? Ateş, her yıl binlerce dönüm ormanımızı yakıyor. Kazayla evlerimiz, teknelerimiz yanıyor. Buna rağmen ateşe kötü diyebilir miyiz? Diyemeyiz; çünkü uygarlığın başlangıcı ateştir. Tıpkı ateşin gelip ormanlarımızı yakması gibi, nükleer enerji de zararlı olabilir. Yapmamız gereken şey, onu kontrol altında tutmaktır.

Bu parçada nükleer enerjiyle ilgili olarak anlatılmak istenen aşağıdakilerden hangisidir?

A)Zararlarından nasıl korunulacağı konusunda çeşitli çalışmalar yapılmaktadır.
B)Günümüzde oldukça önemli bir yere sahiptir.
C)Üretilirken ve kullanılırken dikkatli davranıldığı sürece, herhangi bir tehlike yaratmaz.
D)Hangi alanda kullanılırsa zararsız olacağı henüz saptanmamıştır.
E)Çevreye ve canlılara vereceği zararlar uzun yıllar sürecektir.

258)Dünyada birçok yer gördüm; ama gördüklerim arasında en çok İstanbulu sevdim. Dönüp dolaşıp sonunda yine ona geliyorum. Bu görkemli kenti yeterince anlatmadığımı düşünüyor ve bunun nedenini bulmaya çalışıyorum. Sanırım bu, insanın yakınındaki güzellikleri kanıksayıp onlara gereken ilgiyi göstermemesinden kaynaklanıyor. Bu nedenle kalkıp dünyanın en uzak köşelerindeki kentlere gidiyor, oraları tanıtıyor; ama İstanbulu hep erteliyorum. Oysa bu kentin tanıtılacak  o kadar çok yönü var ki Bundan sonra onları yazmak istiyorum.

Bu parçada anlatılmak istenen aşağıdakilerden hangisidir?

A)Değişik yerlerin, farklı kültürlerin, insanların hep ilgisini çektiği
B)Görülmeyen yerlerle ilgili yazıların okurları daha çok etkilediği
C)Yaşanılan yerle ilgili sıradan birçok yazı yazıldığı
D)İnsanların, çevrelerindeki güzellikleri geç fark ettiği
E)Görme ve öğrenme isteğiyle insanların çok farklı coğrafyalara gittiği

259)Söz vermiştim kendi kendime. Yazı bile yazmayacaktım. Yazı yazmak bir hırstan başka neydi? Bu yaştan sonra hırsın, hiddetin bir anlamı yoktu. Yapamadım, koştum bakkala, kalem, kâğıt aldım. Oturdum. Adanın tenha yollarında gezerken canım sıkıldığında küçük  değnekler yontmak için cebimde taşıdığım çakımı  çıkardım, kalemi yonttum. Yonttuktan sonra da tuttum öptüm. Yazmasam deli olacaktım.

Bu parçada anlatılmak istenen aşağıdakilerden hangisidir?

A)Yazmanın, kişiyi öteki insanlardan uzaklaştırdığı
B)Her yazarın, kendine özgü bir yazma ortamının olduğu
C)Yazmaya alışmış kişiler için yazmanın bir tutku olduğu
D)Yazarların, yazmak için her an hazırlıklı olması gerektiği
E)Yazarların, duygularını açıkça yazmakta zorlandığı

260)Çocuk aklının şaşırtıcılığı basitliğinde yatar. Hayalle dolan ve yabancılaşan yetişkin beyni, basit olan çocuk aklı karşısında şaşkınlığa düşer. Çocuğun doğayla ve dille olan bu dolaysız bağı, henüz yabancılaşmamış beyni, onu yetişkinlerden daha gerçekçi kılar. Çoğu zaman, söylediği sözlerin, kurduğu bağıntıların bizi şaşırtması bu nedenledir.

Bu parçadan aşağıdakilerin hangisi çıkarılabilir?

A)Çocuklar, yaşadıkları olaylardan büyüklerden daha çok etkilenir.
B)Çocukların düş gücü büyüklerinkinden daha çok gelişmiştir.
C)Çocuklar, gördükleri her şeye büyük bir merakla yaklaşırlar.
D)Büyüklerin göremediği basit gerçekleri çocuklar dile getirebilir.
E)Çocuklar düşünce dünyalarının sınırlarını büyüklerin isteklerine göre çizerler.

261)Onun şiirlerini, çok sınırlayıcı bir tanımla köy şiiri olarak anarlar. Tanımlama böyle olunca, ister istemez, antolojilere giren şiirleri de bu görüşü destekleyici ürünlerden oluşuyor. Oysa ben, onun köyden çok, kentin, çağdaş insanın şairi olduğunu düşünüyorum. Neye dayanarak mı? Kuşkusuz ki şiirlerine Gerçekten de onun şiirleri, köy ya da kent özelliğinden çok, dünyayı alabildiğine doğal bir biçimde, şiirsel olarak algılayan bir ustanın şiirleridir.

Bu parçadan aşağıdakilerin hangisi çıkarılamaz?

A)Bir şairin kimi şiirlerine bakılarak onunla ilgili bir genelleme yapılmasının yanlışlığı
B)Şiir antolojileri oluşturmanın bilgi birikimi gerektiren, zor bir uğraş olduğu
C)Şairler için çeşitli bakış açılarına göre tanımlamalar yapılabileceği
D)Bir şairle ilgili görüşlerin onun şiirlerine bakılarak oluşturulabileceği
E)Antolojideki şiirlerin, şiirleri derleyenin görüşü doğrultusunda seçilerek bir araya getirildiği

262) Dil, insanın en temel gereksinimlerinden biri olan iletişimi sağlar. Dilin, söze dönüşebilmesi, onun doğal bir biçimde öğrenilmesini zorunlu kılar. Dile yatkınlık, genetik bir özellik olmasına karşın, gerçekleşmesi kültürel bir süreci, daha doğrusu bir öğrenme sürecini gerektirir. İşte dilbilim, insana özgü dil yetisiyle, bu yetinin farklılaşmasından kaynaklanan dilleri, bunların zaman içinde uğradıkları değişimleri ve işleyiş biçimlerini inceleyen bir bilim dalıdır.

Bu parçada dille ilgili olarak aşağıdakilerin hangisine değinilmemiştir?

A)İnsanlar arası ilişkilerde rolünün olduğuna
B)Gelişiminin neye bağlı olduğuna
C)Söze dökülmesinde neye gereksinim duyulduğuna
D)Bilim olarak hangi konuları ele aldığına
E)Değişmesi güç bir kurallar dizgesi oluşturduğuna

263)Okumak, Peki ya böyle olsaydı?dan yola çıkılarak yapılan bir zihin güçlendirme, ruh tazeleme etkinliğidir. Aynı zamanda başka bir benliği tanımak, onunla aynı yöne gitmektir. Okurken, okunan metinle okur arasında duygusal bir bağ oluşur. Okumaya kendini kaptıran okur, kendi benliğinden çıkıp okuduğu karakterin dünyasında bir yere yerleşir, bir rüya gibi. Bu garip gerçeklikle neyin ne olduğu, yaşamın ve insanın bütün karmaşıklığı, bilinmezliği sanki daha kolay anlaşılır. Yaşam, okurun karşısına daha önce hiç görünmediği bir biçimde çıkar ve okurun bir daha onu öyle görebilme olanağı yoktur.

Bu parçadan okumayla ilgili olarak aşağıdaki yargıların hangisi çıkarılamaz?

A)İnsana değişik bakış açıları kazandırır.
B)Okurun hiç düşünemeyeceği farklı durumlarla karşılaşmasını sağlar.
C)Sorunlarımızı çözmenin en etkili yoludur.
D)Yaşamı ve başkalarını daha iyi tanımamıza yardımcı olur.
E)Okur, okuduğu kitapların kişileriyle özdeşleşir.

264)Öykünme, sanatçının çıraklık döneminde gerekli bir şeydir. Çalışmaları ürüne dönüştürülmüş olsun olmasın, her sanatçı, her edebiyatçı böyle bir süreçten geçmiştir. Denilebilir ki öykünme imrenmenin bir ileri aşamasıdır. İmrenme sanatçı olmaya, öykünme de sanat üretmeye yöneltir insanı. Sonrasında ya vazgeçer insan öykünmeden ya da inat eder, sürdürür. Sürdürenler gün gelir yapılmış bir şeyi yeniden yapmanın anlamsız olduğunu fark eder. Özgün olanı, yani farklı olanı veya daha iyisini yapmaya koyulursa amacına ulaşır; ama öykünmeye devam ederse o bir sanatçı olmaz bir zanaatçı olur, o kadar.

Bu parçadan aşağıdaki yargıların hangisi çıkarılamaz?

A)Her sanatçı başkalarını örnek alarak yetişir.
B)Başarıya giden yol, çabalarını sabırla sürdürmekten geçer.
C)Sanatta başkalarına özenme bir alışkanlık durumuna dönüştürülmemelidir.
D)Başarılı bir sanatçı, gözleme ve araştırmaya öncelik vermelidir.
E)Var olan sanat eserlerinin benzerlerini üretenler gerçek bir sanatçı sayılmazlar.

265)Doğru beslenme, aslında basit bir matematik problemidir. Ama her bünye için ayrı toplamalar ve çıkarmalar yapılması gerekir. Uzmanlar: En iyi beslenme yöntemi, yaşamı en az kaloriyle sürdürmektir. diyor ve hemen ardından ekliyorlar: Ama herkesin kendine göre bir en az kalori eşiği yani bir gereksinim sınırı vardır.  Bu sınırın altına düşmemek gerekir. Kas, kemik, organ hatta gerekli oranda yağ dokusunu koruyacak biçimde, en düşük miktara yakın ölçüde besin tüketerek yaşamak gerekiyor. İşte bunu başardığınızda  ömrünüz uzuyor. Eski bir arkadaşınızla karşılaştığınızda  arkadaşınızın çok sağlıklı ve iyi göründüğünüzü söylemesi,  ömrünüzü daha da uzatıyor; çünkü ruh sağlığınız korunmuş oluyor.

Bu parçadan aşağıdaki yargıların hangisi çıkarılamaz?

A)Zayıflık her zaman için sağlık demek değildir.
B)Besin tüketimi belirli ölçülere göre olmalıdır.
C)Bedensel sağlıkla ruhsal sağlık arasında bir ilişki vardır.
D)Fazla kalori almaktan kaçınılmalıdır.
E)Her kişinin kalori ihtiyacı farklı olabilir.

266)Çocukluğumun kış sabahlarında karla kaplı pencerelerin ak sessizliğine açardım gözlerimi. Dışarıya fırlardım. Karın temiz serinliği ciğerlerime dolardı. Ahırlarda atlar, doğum bekleyen inekler Her tahta parçası bir kızak Ayağın gömüleceği kadar yağmışsa kar, annem ekmek tahtasını elime tutuştururdu. Tahtaya yapışık hamur kırıntıları ancak kara sürtünerek temizlenirdi. Dönüşte kızağımı ayna gibi gören annemin gözlerinde kar sevinçleri ışıldardı.

Bu parçada, yazarın çocukluk yıllarıyla ilgili olarak ne anlatılmaktadır?

A)Çocukluğunda yalnızlık çektiği
B)Hayvanları sevmeye o yıllarda başladığı
C)Her mevsimin kendine özgü güzelliklerinden yararlandığı
D)Kendi yaptığı oyuncaklarla oynadığı
E)Kış günlerini nasıl geçirdiği

267)Bir kişi ya da yapıt üzerindeki tartışmada, çoğu kez kendi düşüncelerimizi açıklarken karşımızdaki kişinin düşüncelerini küçümser, onu küçük düşürmeye çalışırız.  Oysa bu, tartışma anlayışına sığmayan bir tutumdur. Şu da bir gerçek: Günümüzde yalnızca kimilerinin gülünç olarak nitelendirdiği düşünceler değil, her karşıt düşünce alaya alınıyor. Bence kendisi gibi düşünmeyenlerin düşüncelerine saygı göstermemek, doğrudan doğruya düşünceye, sanata değer vermemektir.

Bu parçada vurgulanmak istenen aşağıdakilerden hangisidir?

A)Eleştiride nesnel davranmamanın ilişkileri bozduğu
B)Herkesin öz eleştiri yapmasının zorunlu olduğu
C)Tartışmalarda yeni düşünceler ileri sürmek gerektiği
D)Düşünceleri saygı sınırları içinde tartışmak gerektiği
E)Genel kanıya aykırı düşünceleri savunmanın yanlışlığı

268)İnsanlar artık birçok şeyi anımsama gereği duymuyor. Bu durum anı biriktirme alışkanlığını da ortadan kaldırıyor.  Bir zamanlar benim fotoğraf çekme tutkum vardı. Bir sürü fotoğraf çektim, çoğunu da kitaplarımda kullandım. Sonra birdenbire fotoğraf çekmeyi bıraktım. Çünkü fotoğrafını çektiğim şeyler üzerinde hiç düşünmediğimi ve bir süre sonra onları anımsama gereği bile duymadığımı fark ettim. Yaptığım sadece, elimde bir makineyle dolaşıp deklanşöre basmaktı. Bu da bana pek anlamlı gelmiyordu.

Bu parçaya göre aşağıdakilerden hangisi söylenebilir?

A)İnsanların önemli bulduğu olayları anımsadıkları
B)Kimi fotoğrafların insanın düş gücünü sınırlayabileceği
C)İlerleyen teknolojik olanaklara çabuk uyum sağlandığı
D)Kolayca elde edilen görüntülerin insanları düşünce tembelliğine itip belleksizleştirdiği
E)Kimi alışkanlıkların, kişilerin öz eleştiri yapmasını engellediği

269)Yüksek yaylalardan dağlara, derin vadilerden ormanlara, el değmemiş göllere, metrelerce yükseklerden akan çağlayanlara hayranlıkla baktım. Baharda, düzlükleri bin bir renge büründüren çiğdemlerin, orkidelerin, süsenlerin güzelliklerini doyasıya izledim. 3000-4000 m yükseklikteki  buzlu dorukların korku uyandıran  görüntüleri ve rüzgârı hiç eksik olmayan nemsizyaz havası çok değişik günler geçirmemi sağladı. Bu olağanüstü ortamda yaşarken edindiğim dostların sıcak,  konuksever davranışlarını unutabilir miyim hiç!

Bu parçayla ilgili olarak aşağıdakilerden hangisi söylenebilir?

A)Doğal görüntülerin insanda kimi duyguları harekete geçirdiği belirtilmiştir.
B)İklimin insanlar üzerindeki etkileri öne çıkarılmıştır.
C)Doğanın, mutluluğun kaynağı olduğundan söz edilmiştir.
D)Doğadaki dengeyi korumanın yolları açıklanmıştır.
E)İnsan ilişkilerinde nelerin önemsenmesi gerektiği vurgulanmıştır.

270)Mükemmelin peşine düşmüş her birey için yaşam zordur. Böyle bir tutum içinde olanlar, kendi yaşamını ve çevresindekilerin yaşamını zorlaştırır. Çünkü onlar bir tür ulaşılmazın peşine düşmüşlerdir. Bunun için, ulaşma aşaması onlara keyif verir, onun uğruna mücadele etmekten zevk alırlar. Divan edebiyatı şairleri gibi, sevgili değildir onların derdi, sevgiliye kavuşma yolunda çektikleri cefadır.

Bu parçaya göre kusursuzu arayanlarla ilgili olarak aşağıdakilerin hangisi söylenemez?

A)Her yönden yetkinliğe erişmeleri uzun zaman alır.
B)Kusursuzu ararken, yaşamı güçleştirirler.
C)Kusursuzu arayanlar, yakınındakilere de sıkıntı verirler.
D)Kusursuzu bulmaları neredeyse olanaksızdır.
E)Amaca ulaşmaktan çok, harcadıkları çabayı önemserler.

271)Uyanınca hemen pencereye koşarım. Hava güneşli de yağmurlu da olsa caddeler kar altında da kalsa Umudumu dışarıda ararım. Yıllar önce bir gazetede okumuştum; uzaktan mor dağlara bakmak, çimenlik yerlerde dolaşmak gözü dinlendirirmiş. Bense dinlendirmek için değil, gördüklerimin ardındakileri yazabilmek için yapıyorum bunu. Havaalanına inip kalkan uçaklara, takırtıyla yol alan trenlere bakmak; çocukların, kuşun, böceğin sesini duymak neler çağrıştırmaz ki!

Bu parçayla ilgili olarak aşağıdakilerden hangisi söylenebilir?

A)Yazar ruhsal sıkıntılarını yansıtmaktadır.
B)Çevrenin, insanın yaratıcılığını harekete geçirdiği belirtilmektedir.
C)Görülenleri tüm özellikleriyle yansıtmanın zorluğu ortaya konmaktadır.
D)İnsanın doğayla bir bütün oluşturduğu vurgulanmaktadır.
E)İçinde bulunulan çevreyi anlatan yapıtların ilgiyle okunduğundan söz edilmektedir.

272)Gelecekte farklı biri olacağı, daha çocukluğunda anlaşılan sıra dışı insanlar vardır. Bunlar, yaşamlarının ilerleyen yıllarında uygun bir durum ya da kişiyle karşılaştıklarında büyük bir değişim sancısı çekmeye başlarlar. Böyle insanlar, çevrelerine yabancılaşacak kadar zorlu bir süreç olan bu dönemi başarıyla atlatabilirlerse önemli işlere imza atarlar. Artık hem bilim dünyasında hem de yazınsal yapıtlarda anlatılmaya değer nitelikleri olan insandır onlar.

Bu parçaya göre, sıra dışı insanlarla ilgili olarak aşağıdakilerden hangisi söylenebilir?

A)Bulundukları ortamda her zaman ilgi görmekten hoşlanırlar.
B)Yaptıkları ve söyledikleriyle örnek gösterilirler.
C)Çevrelerince yadırganmaktan sürekli olarak yakınırlar.
D)Kendileri gibi başkalarının da değişmesini isterler.
E)Altından kalkılması güç işleri yapmayı severler.

273)Likya dilinde kırlangıç anlamına gelen kaledonya sözcüğünden adını alan Gelidonya Feneri, 1934te yapılmaya başlanmış ve 1936da tamamlanmış. Toplam uzunluğu 509 kilometre olan tarihî Likya Yolu, Gelidonya Fenerinin altından geçiyor. Fener, Korsan Koyundan yola devam edildiğinde, Taşlık Burnunda karşınıza çıkıyor. Sivri kayalıklar üzerine inşa edilmiş, denizden yüksekliği 227 metre olan bu fenere ulaşmak  doğayla iç içe bir yürüyüşü de beraberinde getiriyor. Çam ağaçları arasından geçen patikayı tamamlayıp fenere vardığınızda karşınızda duran Beşadalar manzarası tatlı yorgunluğunuzu unutturuyor. Konumu gereği elektrik verilemeyen fener, gazlı tüp kullanılarak çalıştırılıyor.

Bu parçada Gelidonya Feneriyle ilgili olarak aşağıdakilerden hangisine değinilmemiştir?

A)Yapıldığı yerin özelliklerine
B)Aydınlatmada ne kullanıldığına
C)Adının nereden geldiğine
D)Yapımının ne kadar sürdüğüne
E)Denizciler için taşıdığı öneme

274)Su, doğanın ve insanlığın devamlılığı için yaşamsal bir kaynaktır. Ancak, dünya nüfusunun artması, küresel  ısınmaya bağlı iklim değişiklikleri, suyun yeryüzündeki dağılım ve kullanım şekli, suyla ilgili ciddi sorunların ortaya çıkmasına yol açacaktır. Son on yılda kısıtlı su kaynaklarına karşın suya olan gereksinim altı-yedi kat artmıştır. Bu oran dünya nüfusu artış oranının iki katından fazladır. Öte yandan, dünya nüfusunun 2025te 8,3 milyara, 2050deyse 10-12 milyara ulaşacağı tahmin edilmektedir. Dünya genelinde 2,4 milyar insan, yetersiz ve kalitesiz su nedeniyle sağlıksız koşullarda yaşamaktadır. İlgili kuruluşlar su kaynaklarının daha etkin bir biçimde kullanılması ve yönetilmesinin gerekliliğine dikkat çekmektedir.

Bu parçada suyla ilgili olarak aşağıdakilerden hangisine değinilmemiştir?

A)Sorunların çözümü için bugüne kadar neler yapıldığına
B)Kaynakların, gün geçtikçe gereksinimi karşılamakta yetersiz kaldığına
C)Gelecekte nasıl bir durumla karşılaşılabileceğine
D)Yetkililerin, konunun önemini vurgulamaya çalıştığına
E)Yaşanan sorunun nelerden kaynaklandığına

275)22 yıl öncesine kadar Urfa-Adıyaman çevresinde yaşayanlar, göl kavramına pek alışık değildi. Atatürk Baraj Gölü 1990da su tutmaya başladığında, yöre halkı sadece göl ile değil suyun getirdiği farklı bir kültürle de tanışmaya başladı. Bugüne kadar sulama ve içme suyu olarak kullanılan 81,7 kilometre karelik devasa su kütlesi balıkçılık için de elverişliydi. Ancak araştırmacılar, gölde balıkçılığın kontrollü yapılması gerektiğini söylüyorlar. Çünkü kontrolsüz girişimlerin gölün ekosistemine geri dönüşü olmayan zararlar verebileceğini düşünüyorlar. Gölde 15e yakın balık türü ve balık miktarı açısından zengin bölgeler saptandı. Ancak bu balıkların yüzde 90ını ekonomik değeri düşük  türler oluşturuyor. Araştırmacılara göre baraj gölü henüz olgunluğa erişmemiş koca bir dev ve onu doğru yola sokmanın tam zamanı.

Bu parçada Atatürk Baraj Gölüyle ilgili olarak aşağıdakilerden hangisine değinilmemiştir?

A)Yöre halkının yeni bir durumla karşı karşıya kaldığına
B)Çevresindeki illerin iklimini etkilediğine
C)Birçok balık türünü barındırdığına
D)Balıkçılığın bilinçli olarak yapılması gerektiğine
E)Çalışmalarla, daha çok yararlanılabilir duruma getirilebileceğine

276)Titanyum ilk olarak Kaliforniyalı ünlü mimar Frank O.Gehry tarafından İspanya Bilbaodaki Guggenheim Müzesinin yapımında kullanıldığından beri uluslararası mimarlık dünyasının yıldızı. Doğal hâli koyu gri olan titanyum, hava durumuna göre mavimsi ya da kırmızı olabiliyor. Eskiden sadece takılarda, uzay araç ve gereçlerinde ya da tıp alanında kullanılan bu malzemeden günümüzde çok çeşitli alanlarda yararlanılmakta. Çelikten daha sert ve hafif, ısıya alüminyumdan daha dayanıklıdır. Ayrıca titanyum paslanmaz ve altındaki beton sağlam kaldığı sürece yerinde durabilir.

Bu parçaya göre titanyumla ilgili olarak aşağıdakilerden hangisi söylenemez?

A)Birçok ülkede kullanılmaktadır.
B)Çevre şartlarına göre rengi değişebilmektedir.
C)Doğada az bulunduğu için oldukça değerlidir.
D)Bazı özelliklerinden dolayı inşaatlarda kullanmaya elverişlidir.
E)Kullanım alanı zamanla genişlemiştir.

277)Özel ilgi alanı olanlarımız dışında çoğumuz, kelebekleri birbirinden pek ayırt edemeyiz. Kuşları, serçe, martı, karga ya da leylek olarak adlandırırız ama adıyla tanıdığımız kaç kelebek türü vardır? Kelebeklerin dünyasına biraz ilgi duyduğumuzda renk ve desenlerine göre türlere ayrıldığını, canlılar aleminin en zengin tür çeşitliliğine sahip gruplarından biri olduğunu fark ederiz. Her tür, farklı mevsimlerde uçar ve farklı bitkilerle beslenir. Öteki böceklere göre daha çok sevilen ve çok sayıda ilgilisi bulunduğu için hakkında en fazla bilgi sahibi olunan böceklerdendir.

Bu parçada kelebeklerle ilgili olarak aşağıdakilerden hangisine değinilmemiştir?

A)Sınıflandırılmasında hangi özelliklerinin dikkate alındığına
B)Beslenmelerinin türlere göre değişkenlik gösterdiğine
C)Çeşit açısından çok zengin olduğuna
D)Yaşam sürelerinin ne kadar olduğuna
E)Haklarında çok şey bilinmesinin nedenine

278)Çevre kirliliği ve küresel ısınmanın hangi felaketlere yol açabileceğini şimdiden görebiliyoruz. Dünyanın bu ortak sorununu çözebilmek için alternatif enerji kaynaklarının daha iyi değerlendirilmesi gerekiyor. Bu aşamada akla ilk olarak güneş geliyor. Güneş, sonsuz enerjisini insanlara sunmaya her zaman hazır. Artık amaç, bu kaynaktan olabildiğince yararlanmak olmalı. Böyle bir amaca da ancak ileri teknoloji yardımıyla ulaşılabilir.

Bu parçada, çevre kirliliği ve küresel ısınmayla ilgili olarak aşağıdakilerden hangisine değinilmemiştir?

A)Yeni kaynaklardan yararlanmak gerektiğine
B)Yapılmak istenenin nasıl gerçekleştirilebileceğine
C)Kötü sonuçlar doğuracağının artık bilindiğine
D)Bütün ulusların bu sorunla karşı karşıya olduğuna
E)İnsanların hangi tutumlarının buna yol açtığına

279)Yanında duran arkadaşının tersine, kısa boylu, şişman,  oldukça esmer tenli biriydi. Davul gibi olan karnını, kirli sarı üzerine yatay mavi çizgili, kısa kollu gömlek daha da şişkin gösteriyordu. Kahverengimsi yeleğinin cepleri tıka basa doluydu. Palaska benzeri kemerine bağlı cep telefonu, görüntüsüne bir farklılık katıyordu.

Bu parçaya göre, sözü edilen kişiyle ilgili olarak aşağıdakilerden hangisi söylenemez?

A)Bedenine uygun giyecek bulmakta zorlandığı
B)Karşılaştırma yoluyla arkadaşına ilişkin bilgi edinildiği
C)Giyimine özen göstermeyen bir kişi izlenimi uyandırdığı
D)Kimi fiziksel özelliklerinin betimlendiği
E)Zevkine yönelik bilgi verildiği

280)Babam her zaman bize şöyle der: Hayatta inişler çıkışlar olabilir. Ama özellikle bir kız çocuğunun, yalnız olduğunda bile ayakta kalabilmesi için öğrenim görmüş olması gerekir. Yaşamda sahip olduğun her şey bir anda yok olabilir ya da yapayalnız kalabilirsin. İşte böyle durumlarda, gördüğün öğrenim, yaşama yeniden başlamana yardım eder. Bu yalnızca kadınlar için değil, birey olarak hepimiz için geçerlidir.

Bu parçada asıl anlatılmak istenen aşağıdakilerden hangisidir?

A)Bir babanın çocuklarına olan bağlılığı
B)Büyüklerin gençlerden daha deneyimli olduğu
C)Okumuş olmanın insanları güçlü kıldığı
D)Kız çocuklarının babalarını örnek aldığı
E)Geleceğin, düşünerek kurulabileceği

281)Bugün çoğu yazarımız günlük deyince yalnızca kişisel duygularını yazmayı anlıyor, çağına tanıklık etmek yerine. Oysa günlükler, edebî bir tür olmanın dışında hem yazarların edebî duruşlarını hem de tanıklık ettikleri dönemi anlamamızın birincil araçlarındandır.  Buna göre, özellikle genç yazarlarımızın  dikkatle okuması gereken yapıtlardır günlükler. Günlük tutmanın kültürel bir alışkanlık olarak toplumumuzda yeterince yer edinmemiş olması, edebiyatımızda bu türün zayıf kalmasına neden olmuştur.

Bu parçada günlüklerle ilgili olarak aşağıdakilerin hangisine değinilmemiştir?

A)Yalnızca yazarın yaşamını yansıtmasının yanlış olduğuna
B)Yazmaya yeni başlayanlar için yararlı bilgiler içerdiğine
C)Özel yaşama ilişkin olanların, okurun ilgisini çekmediğine
D)Çok yazılan bir tür olmadığı için gelişmediğine
E)Yaşanılan dönemle ilgili bilgiler içerdiğine

282)Roman, okurlarına birtakım incelikler, alışkanlıklar kazandırır. Okur, romandaki duymaya alışkın olmadığımız seslere kulak verirken okurların en yalnızıdır. Aileden, arkadaşlardan, gündelik uğraşlardan, her şeyden ve herkesten birkaç saatliğine de olsa uzaklaşarak kendi içine çekilir kişi bir kitabı okurken. Hele ki sarmışsa okuduğu roman, okurun gözü başka kimseyi görmez. Bu yanıyla bir sırdaşlıktır insanın sevdiği bir romanı okurken hissettiği. Okurlar bu sırra ortak olmak için romandaki herkese zihinlerinin ve yüreklerinin kapılarını açık tutmuşlardır.

Bu parçada roman okumayla ilgili olarak aşağıdakilerin hangisinden söz edilmemiştir?

A)Yaşamda ayrımına varılamayan gerçekleri sezdirdiğinden
B)Okurun kendini daha iyi tanımasına olanak sağladığından
C)Beğenilen bir romanın okur üzerindeki etkisinden
D)Romanı gereği gibi anlayabilmek için çaba sarf edildiğinden
E)Okurun kendini yeni bir dünyanın içinde bulduğundan

283)Fotoğraf çekme üzerine değişik görüşler ve düşünceler vardır. Söz gelimi bir fotoğrafçı fotoğrafın belgesel değil, sanatsal, sezgisel ve şiirsel yanlarının olduğunu söylüyor. Bir başkasıysa fotoğrafın, dünyamızın hem görsel hem de düşünsel iz düşümü olduğunu belirtiyor. Bu açılardan bakıldığında fotoğraf çekerken neyi anlatmak istiyor ve ne hissediyorsak ona bakan da aynı şeyleri hissetmeli. Bunu yaparken ışık bize yardımcı olacaktır. Örneğin şu gördüğünüz deniz manzarasını çekerken sadeliği, sessizliği anlatmaya çalıştım. İstedim ki insanlar bu fotoğrafa bakarken kendini oradaymış gibi hissetsin, biraz rahatlasın. Bu fotoğrafı çekerken akşam ışığı bana gereken desteği verdi. Siz de önceden düşünün, çerçeveleme yaparken görüntünün, düşündüklerinizi yansıtması için çaba harcayın.

Bu parçadan fotoğrafçılıkla ilgili olarak aşağıdakilerin hangisi çıkarılamaz?

A)İşlevsellik açısından farklı boyutları olduğu
B)Yararlanılan ve göz önünde bulundurulan temel etkenin ne olduğu
C)Görüntülerin, algılayışımızın bir yansıması olduğu
D)Yaşamın birbirini izleyen evrelerine tanıklık ettiği
E)Görüntüyü saptamanın incelikli bir iş olduğu

284)İnsanoğlu uzun yıllar avcılık ve toplayıcılıkla hayatta kaldıktan sonra nasıl oldu da yerleşik hayata geçti ve çiftçiliğe başladı? Bu sorunun cevabının, iklim ve nüfus değişikliğiyle ilişkili olduğu düşünülüyordu. Bugüne kadarki tezler, on bin yıl önce başlayan tarımsal etkinliklerin, Neolitik devrimi tetiklediğini ve insanların avcılık ve toplayıcılıktan yerleşik düzene geçtiğini ileri sürüyordu. Bu anlayışa göre din de yerleşik hayatın ve çok sayıda insanın bir arada yaşamasının bir sonucu olarak ortaya çıkmıştı. Ancak Şanlıurfa yakınlarındaki Göbeklitepe kazıları bu teoriyi geçersiz kılıyor. Kazı sonuçları gösteriyor ki insanlar; yerleşmeden, tarıma başlamadan ve hayvanları evcilleştirmeden önce kapsamlı ve organize bir dine inanıyorlarmış.

Bu parçadan, aşağıdakilerin hangisi çıkarılabilir?

A)Bilimsel bilginin yeni veriler ışığında değişebileceği
B)Sosyal bilimlerde varılan sonuçların göreceli olduğu
C)Bir dayanağı olmayan araştırma sonuçlarının inandırıcı olmadığı
D)Kimi konuların, bilimsel tartışmaların dışında kaldığı
E)İnsanlık tarihinde, bilinmeyenlerin bilinenlerden çok olduğu

285)Arnavut kaldırımlı daracık sokakları, avlulu ve eyvanlı evleriyle geçmişi günümüze taşıyan bir ilçe Kula. AhşapKula evleri ise kapı tokmaklarından cumbalarına kadar görsel bir şölen sunuyor ziyaretçilerine. Kulanın eski mahallelerinde geleneksel Türk ve Rum evleri yanyana görülüyor. Rum evlerini Türk evlerinden ayıran en önemli özellik, giriş kapısının sokağa açılması. Türk evlerine ise duvarlarla çevrili bir avludan geçilerek giriliyor. Tescilli 595 tarihî evin bulunduğu Kulada; Zabunlar Konağı, Palanduz, Beyler, Göldeliler ve Tamburacılar Evi başta olmak üzere insanı hayran bırakan birçok yapı bulunuyor. Beyazoğlu Evi, kapı kemerindeki 1860 tarihli Bizans kartalı ve kalem işi süslemeleriyle dikkat çekici. Eski Zafer İlkokulu da aslında Damyon Efendinin konağıymış.

Bu parçada Kula evleriyle ilgili olarak aşağıdakilerden hangisine değinilmemiştir?

A)Görenleri hangi yönüyle etkilediğine
B)Zamanın yıkıcı etkilerine
C)Yapımında kullanılan malzemeye
D)Üzerinde ne tür desenler bulunduğuna
E)Değişik topluluklara ait olanların farkına

286)Yazma ve okuma konusunda maymun iştahlıyım. Hem sanat değeri taşıyan hem de kuramsal birden çok kitabı ayrım gözetmeksizin aynı anda okuyor ve farklı konulara kafa yoruyorum. Bu, yazdıklarıma da yansıyor. Hatta üzerinde çalıştığım öykülere ara verip bir süre sonra geri döndüğümde ilgim, farklı alanlara kaymış olabiliyor. Bu yüzden o öyküyü yazmaya devam edemiyorum; çoğu zaman bir başkasına geçiyorum. Bana göre, gerektiği biçimde bir roman yazmak ise o romanı besleyen konular üzerinde uzun uzadıya ve sistemli bir biçimde düşünmeyi gerektiriyor. Bunun için, farklı konu ya da düşünceleri işleme olanağı veren öykü türünde yazmak sanırım benim düşünce oburu yapıma daha uygun.

Bu parçada yazar, aşağıdakilerin hangisine değinmemiştir?

A)Okuduklarının etkisini öykülerine taşıdığına
B)Yazmada belirli bir tür üzerinde yoğunlaştığına
C)Okuma konusunda türsel bir seçim yapmadığına
D)Her zaman, aynı yapıt üzerinde onu bitirene kadar çalışmadığına
E)Yazdıklarıyla okurlarına yol göstermek istediğine

287)Keman, tüm yaylı çalgılar içinde en gelişmiş olanı. Kemanda ses, gövde üzerine gerili tellere yayın sürtülmesiyle çıkar. Telin titreşimi gövdeye aktarılır ve titreşen gövde havayı da titreştirir. Böylece ses duyulabilir hâle gelir. Bu yüzden kemanın telleri kadar gövdesi de önemlidir. Akustikle ilgilenen fizikçiler, bu hem basit hem de çok karmaşık çalgının nasıl ses çıkardığını çözmeye çalışıyorlar.

Bu parçada kemanla ilgili olarak aşağıdakilerden hangisine değinilmemiştir?

A)Çalınmasının hangi temele dayandığına
B)Sesin nasıl oluştuğuna
C)Üzerinde nasıl bir bilimsel çalışma yapıldığına
D)Benzer müzik aletlerinden üstünlüğüne
E)Türleri arasındaki ortak noktalara

288)İnsanoğlu, bir soyutlamayla üç ana dilime ayırmıştır zamanı: Geçmiş, yaşanılan, gelecek. Oysa ya geçmişte yaşarız ya da gelecekte. Yaşanılan zaman diliminin dışındayızdır. Ayrımına bile varmayız bunun. Ünlü Amerikan oyun yazarı ONeillin de belirttiği gibi yaşanılan zaman, araya giren bir garip oyundur. Geçmiş ve gelecek üzerine kurulmuştur bu oyun. Kurgusuna da akışına da onlar yön verir.

Bu parçada, yaşanılan zamanla ilgili olarak aşağıdakilerden hangisine değinilmiştir?

A)Tadına vararak yaşamanın önemli olduğuna
B)Geçmişteki olumsuzlukları önemsememek gerektiğine
C)İyimserliğin, içinde bulunulan anı güzelleştirdiğine
D)Geçmiş ile gelecek arasında köprü olduğuna
E)Geçmişteki deneyimlerin, geleceğe ilişkin ipuçları taşıdığına

289)Verimlilik, zihinde başlar ve zihinde beliren düşüncelerin uygulamaya aktarılmasıyla gerçekleşir. Bu süreçte zihinsel ve fiziksel kaynakları iyi değerlendirerek üretim yapmak önemlidir. Verimliliğin gerçekleşmesi; sorgulama, karar verme, planlama, kaynakları yönetme, uygulama, değerlendirme, sorun çözme gibi becerilere bağlıdır. Bu becerilerin geliştirilmesi ve hayat boyu sürdürülmesi ise çağdaş bir eğitim gerektirir. Şartlanmış ve kalıplaşmış zihinler üreten geleneksel eğitim yaklaşımları, günümüz gelişmeleri karşısında yetersiz kalmaktadır. Geleneksel anlayışla yetişen bireyler, üretim ve verimliliğin gerektirdiği becerileri geliştiremez, yeniliklere uyum sağlayamaz ve ülke kalkınmasına katkıda bulunamaz. Bunu farkeden ülkeler, eğitimde şartlandırma yerine, düşünen, anlayan, sorgulayan ve sorun çözen bireyler yetiştirmeye ağırlık vermektedir.

Bu parçada verimlilikle ilgili olarak aşağıdakilerden hangisine değinilmemiştir?

A)Ne tür düşünsel becerilere sahip olmayı gerektirdiğine
B)En yüksek düzeyine ulaşmış ülkelere
C)Toplumsal gelişimin önemli bir ögesi olduğuna
D)Gerçekleştirilmesinde eğitim anlayışının rolüne
E)Kişilerin yaşamlarının belirli bir dönemiyle sınırlı olmadığına

290)Ekran okuma, bilgi teknolojilerinin hızla gelişmesiyle günümüz için bir zorunluluk hâline geldi. Çünkü artık yazılar, bilgisayar sayfalarına aktarılıyor ve bilgisayar aracılığıyla yayımlanıyor. Okuyucular, herhangi bir bilgiye kitap sayfaları yerine ekrandan okuyarak ulaşmak zorunda. Böylece ekran okuma adı verilen yeni bir okuma biçimi ve ekran okuyucusu denilen yeni bir okuyucu türü ortaya çıktı. Her alanda kullanılmaya başlanan bu okuma biçimi, kâğıttan okumaya göre farklılıklar içeriyor. Ekran okumada yazılar, kâğıt sayfasının yarısına kadar, ekrandan peş peşe sunuluyor, okuyucunun karşısına bilgiler parça parça çıkıyor. Bu nedenle ekran okumaya parçacık okuma da deniyor.

Bu parçada aşağıdakilerden hangisine değinilmemiştir?

A)Veri elde etmede kullanılan çeşitli araçlara
B)Ekran okumanın giderek yaygınlaştığına
C)Okuma biçimi ve adlandırma arasındaki ilişkiye
D)Kitap yayımlamada değişiklikler olduğuna
E)Ekran okumanın kişisel gelişime katkılarına

291)1940 kuşağı, 1940 koşulları içinde yaşadığı için, kendisinden öncekilerden ayrılan bir yolda yürümüş. 1940ta savaş var. Bu kuşak savaş istemiyor. Savaşın insanlara büyük bir ıstırap çektirdiğine, yoksullaşmaya neden olduğuna inanıyor. Bu düşüncelerin şiir, hikâye ve romanda şekillenmesiyle farklı bir sanat çizgisi ortaya çıkıyor.  Bu çizgi daha sonra o günü aşıyor, o döneme ait olmayan sanatçıların zihinlerinde ve yapıtlarında yer buluyor.

Bu parçadan yola çıkılarak 1940 kuşağıyla İlgili olarak aşağıdakilerin hangisine ulaşılamaz?

A)Günün koşullarının onu farklı bir çizgiye yönelttiğine
B)Düşüncelerini, oluşturduğu yapıtlara yansıttığına
C)Sanatçıların ekonomik sıkıntılar içinde ürün verdiğine
D)Kendisinden sonra gelen sanatçıları etkilediğine
E)Savaş karşıtı görüşlere sahip olduğuna

292)Devlet Anada tarih kitaplarına bakılarak doğruluğunun ispatlanması imkânsız detaylar var. Yazar, gerçekçi bir roman yazdığını iddia ediyor; oysa kullandığı olayların kaynağını belirtmiyor. Ayrıca yazar, bir romanda olması yadırganacak, kendi dünya görüşünü yansıtan bölümlere yer veriyor. Romanı bir makale kitabı gibi kullanıyor. Bu eksikler yetmiyormuş gibi bir de değişik yörelerden gelen insanları hep tek ağızla, Orta Anadolu Türkçesiyle, konuşturuyor. Çelişkisini her okurun anlayabileceği bir açıklığa indirgiyor.

Bu parçada sözü edilen romanla ilgili aşağıdakilerden hangisine değinilmemiştir?

A)Kişilerin konuşmalarında yöre farkının dikkate alınmadığına
B)Bir romanda yer almaması gereken bölümleri bulunduğuna
C)Belli görüşleri savunan okurlar için yazıldığına
D)Tarih kitaplarında bulunmayan ayrıntılar içerdiğine
E)Yazarının aktardığı ayrıntıların kaynağını açıklamadığına

293)Dergilerde yayımlanan eleştiri yazıları, ne eleştiriye ne denemeye ne öyküye ne söyleşiye benziyor. Üstelik onlara tanıtma yazısı demek de güç. Konu aldığı kitabın üstünlüklerini, eksiklerini yeterince ortaya koymuyor. Okurla kitap arasında sağlam bir köprü kurmuyor. Bir başka deyişle yazılış amacına hizmet etmiyor. Daldan dala, konudan konuya atlayarak uzayıp gidiyor. O kadar ki konu aldığı kitapla ilgili parçalar, ilgisiz olanların yanında devede kulak kalıyor.

Bu parçada sözü edilen yazılarla ilgili aşağıdakilerden hangisine değinilmemiştir?

A)Okuyucunun kitap okuma isteğini azalttığına
B)Kitapları tanıtmakta yetersiz kaldığına
C)Belli bir türün özelliklerini taşımadığına
D)Ele aldığı konu üzerinde yoğunlaşmadığına
E)İçeriğinin yazılış amacına uygun olmadığına

294)Günlükler, içinde bulunduğunuz günün koşullarıyla şekillenmiş, günlük ihtiyaçları, izlenimleri, kaygıları, eğilimleri yansıtan yazılardır. Rastlantılar belirler bu yazıların yönünü. O gün düşündüklerinizi saptırmadan yazarsınız günlüklerde. Hele onları bir gün kitap haline getirme düşünceniz yoksa kimseyle paylaşamayacağınız sırlarınızı onlarda dile getirirsiniz. Yazarla ilgili bilgi toplayan kişilerin günlüklere yönelmesi de bundandır.

Bu parçada günlüklerle ilgili olarak aşağıdakilerin hangisine değinilmemiştir?

A)Anlatıma özen gösterilmeden yazıldığına
B)Yazarlara yönelik araştırmalara kaynaklık ettiğine
C)Yazıldığı günün durumunu yansıttığına
D)Başkalarına anlatılmayan bilgiler içerdiğine
E)Yazarın içinden geçenleri olduğu gibi aktardığına

295)üyük kentlerin kalbi limanlarda, caddelerde, çarşılarda atar. Şehrin, etrafını saran gecekondulardan çok oralarda soluk aldığı duyulur. Gecekondu semtlerinde köyden henüz kopmamış, yaşamın hızı karşısında tedirgin insanların arasında sanki zaman yavaşlar. Bir yanınızda büyük kentin uğultusu içinde yaşamaya alışmış, o gürültü içinde ekmeğini çıkarabilen insanlar var. Öbür yanınızda kopup geldikleri köylerin ağır ilerleyen, karmaşasız yaşamını parça parça renkler halinde sürdüren insanlar yaşar. Buralar, toplumun genel yapısını belirleyen birer örnektir.

Bu parçada, gecekondu semtlerinde yaşayanlarla ilgili olarak aşağıdakilerden hangisine değinilmemiştir?

A)Köy yaşamını bazı yönleriyle sürdürdüklerine
B)Endişeli bir ruh hali içinde olduklarına
C)Köyde durgun bir yaşama alıştıklarına
D)Köydeki ağır koşulların onları şehre yönlendirdiğine
E)Kimisinin geçimini sağlayacak ortamı bulduğuna

296)Bir dönem şiir üzerinde yoğunlaşıyorum, arkasından bir roman geliyor. Şimdi de öykü, deneme yazıyorum. Biliyorum, arkasından bir şiir dönemi gelecek, içimde yeni bir şiirin biriktiğini hissediyorum. Daha önce de söyledim. Ben, kendimi her şeyden çok şair görsem de şair romancı değilim. Romanım şiirimden bağımsız yol alıyor. Öykülerime gelince sanırım onlarda şairliğimin izleri var, öykülerim şairliğimle kanatlanıyor gibi.

Bu parçanın yazarı için aşağıdakilerden hangisi söylenemez?

A)Bütün edebi türleri aynı değerde gördüğü
B)Birden çok edebi türde eser verdiği
C)Romanlarının şiirleriyle ilgisinin bulunmadığı
D)Öykülerinde şairliğinin etkisinin olduğu
E)Şairlik yönünü daha çok benimsediği

297)Dilin değişmesini, sadeleşmesini zorlayan toplumsal koşullar, şiiri biçimsel değişikliklere uğrattı. Cumhuriyet dönemine geçişte değişen toplumsal ilişkiler ve toplum düzeni, Anadoluya dönük, anlaşılır bir dil kullanmayı zorunlu kılarken, en büyük darbeyi aruz veznine indirmiştir, denebilir. Yüzlerce yıl olgunlaşmış bir şiir kalıbı, sadeleşmekte olan bir dilin yapısına uymadığı için kayboldu. Yahya Kemal gibi onu en iyi biçimde kullanan bir şairin çabası da aruzu yaşatmaya yetmedi.

Bu parçada aşağıdakilerin hangisine değinilmemiştir?

A)Aruzun dilin sadeleşmesinden olumsuz etkilendiğine
B)Yahya Kemalin aruzun büyük bir ustası olduğuna
C)Toplumsal koşullardaki değişimin şiire yansıdığına
D)Anadoluya yönelmenin dilin sadeleşmesini gerektirdiğine
E)Şiirin toplumsal durumun düzeltilmesi için kullanıldığına

298)Bugün şiir okuru, artan nüfusa karşın yok denecek kadar azdır. Her lise öğrencisinin şiir okuyup yazdığı bir geçmişten bugüne gelinmesi oldukça düşündürücüdür. Aslında yaşamı bütün enginliğiyle kavramaya ve kavratmaya yönelik söz sanatlarının en damıtılmışı olan şiirle yaşamı küçültülmüş okur arasında bir ilginin olmaması doğaldır, insanlar ekonomik sorunlarla boğuşurken, yarın iş bulabilir miyim endişesi içindeyken onların şiir okumasını bekleyemezsiniz.

Bu parçadan aşağıdakilerden hangisine ulaşılamaz?

A)Geçmişte toplumun şiirle daha çok ilgilendiğine
B)Şiirin toplumun sorunlarını yansıtmakta yetersiz kaldığına
C)Şiirin yaşamı her yönüyle özümseyen bir sanat olduğuna
D)Şiirin ilgi bulmamasının yaşam koşullarının kötü olmasından kaynaklandığına
E)Okurun içinde bulunduğu koşuların şiir okumasını engellediğine

299) Dilin ne pahasına olursa olsun durulmasını, yabancı dillerden gelen kelimelerin dilden atılmasını isterdi. En büyük erdemi birçok tehlikeye, karşı çıkmalara karşın tuttuğu yoldan dönmemesiydi. İnancına içten bağlı olduğu için bütün gücünü dilin arınmasına vermiş, konuşma diliyle yazı dili arasındaki bölmeyi yıkmış, Türkçenin kendi yağıyla kavrulmasının yollarını aramıştı. Bu arayış sonucunda dile damgasını vurmuş, bir kuşağı dil konusunda yönlendirmeyi başarmıştı.

Yukarıdaki parçada sözü edilen kişiyle ilgili olarak aşağıdakilerin hangisine değinilmemiştir?

A)Engellemelere rağmen çizgisini terk etmediğine
B)Konuşma diliyle yazı dilini birbirine yaklaştırdığına
C)Dili önemli ölçüde etkilediğine
D)Düşüncelerini anlaşılır bir dille anlattığını
E)Türkçenin kendi kendine yetmesi için uğraştığına

300)Önce, sesi güzel olan herkes şarkıcı oldu. Sonra şarkı söyleyen herkes şarkı yazarlığına başladı. Şarkı sözleri tekerlemelerle doldu. Şarkıların büyük çoğunluğunda ilkokul şarkısı basitliği var. Bu yüzden şarkılar, okumuş, kulağı büyük yapıtlara alışmış dinleyicisini yitirdi. Onlar, Batı müziğine yönelirken şarkı, sanattan anlamayan kitlelere kaldı. Üstelik bu kitlelerin de isteklerini tam karşılamıyor, onların ruh hallerine tercüman olamıyor.

Bu parçada şarkıyla ilgili olarak aşağıdakilerden hangisine değinilmemiştir?

A)Eski niteliklerini kaybettiğine
B)Geçmişte, sanattan anlayanlara seslendiğine
C)Eski dinleyicisinin yabancı müziğe yöneldiğine
D)Dinleyicisinin gün geçtikçe azaldığına
E)Dinleyicilerinin durumunu yansıtmakta yetersiz kaldığına

301)Geçen yüzyılın başında olduğu gibi, bu yüzyılın başında da Şiir öldü. sözü dolaşıyor ortalıkta. Oysa insanın kendini anlama, tanıma, tanıtma gereksinimi vardır. Gelecekte de var olacaktır. Hiçbir sanat, şiir kadar bu gereksinimi iyi karşılayamaz. O halde şiir, bütün teknolojik gelişmelere ve insanlar arasındaki günlük ilişkilerin günden güne azalmasına rağmen var olacaktır.

Bu parçadan aşağıdakilerden hangisine varılamaz?

A)Şiir sanatının bittiği iddiasının geçmişte de ortaya atıldığına
B)Şiirin insanın kendisini anlatmasına yarayan en güçlü sanat olduğuna
C)Şiirin her türlü olumsuzluğa karşın varlığını devam ettireceğine
D)Şiirin günümüzde geçmiştekinden daha çok ilgi gördüğüne
E)İnsani ilişkilerin gün geçtikçe zayıfladığına

302)Kalıntıların onarımı yapılırken, yapıların mimari çizgilerine bire bir uyulmuş. Duvarlardaki lekeler, yıllarla rüzgârın, karın, yağmurun oluşturduğu küçük kırıklar bile gösterilmiş. Hiçbir ayrıntı gözden kaçırılmamış. Bu eşsiz yapıların ilk sanatçılarının gösterdikleri neredeyse akıl dışı titizlik, onarımı yapanlarca tekrarlanmış. Hayali tamamlamalar yapılırken dahi hiçbir şey uydurulmamış. Her şey o günün mimari ölçülerini inceleme sonuçlarına göre yapılmış. Tarih canlandırılmaya çalışılmıştır.

Bu parçada aşağıdakilerden hangisine değinilmemiştir?

A)Yapıların, ayakta kalan benzerlerine bakılarak onarıldığına
B)Onarımın olağanüstü bir özenle yapıldığına
C)Onarımda yapıların oluşturulduğu çağın mimarisine uyulduğuna
D)Doğal olayların neden olduğu aşınmaların korunduğuna
E)Bütün çalışmaların araştırmalara dayandırıldığına

303)Türkülerin mayasıyla, onları doğuran tek tek seslerle benim yaşamımı biçimlendiren örgüler arasında ince benzerlikler, sıcak karşılıklar olmalıdır. Bir türkü başladığında, içimde bir rüzgâr toplanmaya başlıyorsa onun geçtiği topraklarda benim de anılarım geziniyor demektir. Ve bütün bir coğrafyayı, oraları güzelleştiren dağları, ırmakları, ormanları; o dağlarda kopan fırtınaları, o coğrafyada yaşayan insanların yüzlerini, insan yüzlerindeki kıvrımları dolaşıyorsam bir türküyle, ben o türkülerdeyim demektir.

Yukarıdaki parçadan aşağıdakilerden hangisi çıkarılamaz?

A)Türkülerle insanların yaşamı arasında benzerlikler bulunmalıdır
B)Türküler insanların yaşadığı coğrafyanın izlerini taşıyorsa insan kendini türkülerde bulabilir
C)Türküler, meydana geldiği toplumun insanını ve coğrafyasını anlatmalıdır
D)Türküler insan yaşamıyla paralel bir şekilde oluşmaktadır
E)Türküler her zaman yaşamı ve bizi anlatmak zorunda değildir

304)Kitabın anayurdu İstanbul olduğu için sahaflık mesleği de sultanlığını burada ilan etmiştir. Uzun yıllar Beyazıttaki o meşhur mekânlarında kitap kurtlarına hizmet veren sahaflar son yıllarda Beyoğluna, Kadıköye çengel atmışlardır. Kitabın bu yeni merkezleri kısa zamanda müşteri bulmuş, uğrak yeri olmuştur. Ama Beyazıttaki köklü geleneği ve nostalji rüzgarını aşmak kolay değildir. Sahaflar denince herkesin aklına bir hatıralar denizi olarak hep orası gelir.

Yukarıdaki paragrafta aşağıdakilerden hangisine değinilmemiştir?

A)İstanbul dışında sahaflık mesleğinin olmadığına
B)İstanbul kitabın anayurdu olduğu için sahafların burada yaygın olduğuna
C)Beyazıttaki sahafların Kadıköye ve Beyoğluna geldiklerine
D)Sahaflar denince akla Beyazıttaki sahafların geldiğine
E)Kadıköy ve Beyoğlu sahaflarının Beyazıttaki sahaflar kadar köklü olmadığına

305)İyi şeylerin yalnız hatıralarda kaldığına inanmak istemeyiz. Genç yaşta hatıralara dönüp durmak, onlara sığınmak korkutur bizi. Hatıralar gözümüzün önüne gelmeye alıştı mı alamayız önünü. Yaşadığımız günlerin ucunu büsbütün kaçırırız. Ama hatıraların tadından da vazgeçemeyiz. Damağımızda bu tat, etrafımıza bakarız, iyi insanlar, iyi şeyler bulmak için. Ümidimizi yitirmeyiz hiçbir zaman.

Yukarıdaki parçayla ilgili olarak aşağıdakilerden hangisi söylenemez?

A)İnsan hatıralarla yaşamaya başlarsa yaşadığı anı değerlendiremez
B)İnsan geçmişteki güzelliklerin günümüzde de yaşandığını ümit eder
C)Geçmişte yaşananların güzelliği hiçbir zaman unutulamaz
D)İnsanlar genç yaşta geçmişte yaşananlara sığınmak ve güzelliklerin anılarda kaldığına inanmak istemez
E)İnsanlar iyi şeylerin geçmişte kaldığını düşünerek ümitsizliğe kapılırlar

306)Öykünün hedeflediği, insanın iç dünyasıdır. Aslında öykünün en belirgin becerisi insanın dış dünyasından iç dünyasına bir kuş sevecenliği ile uçuvermesidir. İnsanın o gizli dünyası öylesine derin uçurumlar, sarp kayalıklarla doludur ki orada kolay yol alınmaz. Oysa öykü inatta buralarda dolaşmak ister. Onu hedefine götürmeye soyunan öykücünün çabası bu yüzden oldukça zor bir iştir.

Bu parçada aşağıdakilerden hangisine değinilmemiştir?

A)Öykünün insanın iç dünyasını anlatmayı hedeflediğine
B)Öykücünün, insanın iç dünyasını anlayabilmesi için uygun zamanı beklemesi gerektiğine
C)İnsanın duygularının anlaşılması zor olduğundan öykücünün işinin de zor olduğuna
D)Öykünün en önemli özelliğinin insanın iç dünyasını dış dünyasıyla birlikte anlatması olduğuna
E)İnsanın iç dünyasının anlaşılmasının zor olduğuna

307)Voltaire tiyatro yazarı, şair ve tarihçidir. Bunların yanı sıra kendine özgü masallar yazmaktan da geri durmamıştır. Baş kahramanları da kendilerini keşif yolundadırlar çoğu kez ve bu keşif gerçek seyahat anlatılarıyla somutlaştırılmaya çalışılmıştır. Gittikleri yerlere yabancı olan kahramanlar bu yerlerin geleneklerine, anlayışlarına objektif bir açıdan bakarak yargılarını ortaya koyarlar. Zararsız masal görünüşü altında Voltaire aslında dönemini ve çevresini eleştirir.

Bu parçaya göre Voltaire ile ilgili olarak aşağıdakilerden hangisi söylenemez?

A)Birçok eserin yanı sıra masal da yazdığı
B)Masallarındaki baş kahramanların kendilerini keşfetmeye çalıştığı
C)Dönemine ve çevresine yaptığı eleştirileri masal kahramanları yoluyla dile getirdiği
D)Masallarındaki kahramanların gittikleri yerlerin geleneklerini değerlendirdiği
E)Voltairein masallarındaki eleştirilerinden dolayı, masallarının başarılı olduğu

308)Bugün Tanpınarı kendisinin de yaşarken ve yazarken önemsemediği romanları ve makaleleriyle el üstünde tutuyoruz. Romanlarının zamanında ilgi görmemesinin sebeplerinden biri Yakup Kadri ve köy romancılarının yarattığı memleket gerçekçiliği havasının yanında gölgelenmesiydi. O zamanlar Türkiye bugünkünden çok daha yoksul bir ülkeydi ve memleketin yoksulluğunu ve geleceğini keşfetmek kültürümüzdeki kopukluk ile meşgul olmaktan daha acil bir sorun gibi görünüyordu. Tanpınar ise geçmişimizden ve gelenekten kopuşun insan ruhunda yarattığı acılar üzerinde duruyordu.

Bu parçada aşağıdakilerden hangisine değinilmemiştir?

A)Günümüzde Tanpınarın eserlerinin çok beğenildiğine.
B)Tanpınarın, romanlarında gelenekten uzaklaşmanın insan üzerindeki etkilerini anlattığına.
C)Ülkenin yoksulluk içinde olmasının Tanpınarı hiç etkilemediğine.
D)Tanpınarın kendi romanlarını ve makalelerini önemsemediğine.
E)Tanpınarın romanlarının, yazıldığı dönemde ilgi görmediğine.

309)Dokuz yaşındayken keman çalmaya başladı. Her gün okuldan sonra ormana gider ve kuşlara keman çalardı. Ayrıca derelerin akışını, rüzgârın ağaçlar arasındaki hışırtısını dinler, eve dönünce bu sesleri notalarla ifade ederdi. Yirmi yaşına yaklaştığı sırada müzik aşkı ile hukuk eğitimi alarak babasının isteğine uyma arasında mücadele etmeye başlamıştı. Sonunda müzik aşkı kazandı.

Aşağıdakilerden hangisi, yukarıdaki parçada anlatılan kişinin özelliklerinden biri değildir?

A)Küçük yaşlardan beri müziğe ilgisi olması
B)Doğadaki sesleri notalara dökmesi
C)Yirmili yaşlarında hukuk eğitimi alması
D)Küçükken okuldan çıkınca ormanda keman çalması
E)Müzik aşkının, babasının isteğini reddedecek kadar güçlü olması

310)Geçen yüzyılın sonuyla bu yüzyılın başına damgasını vuran, plağa kaydedilen ilk sesin sahibi olan Caruso, her yeteneğin, her başarının, her farklılığın bir bedeli olduğunu biliyordu. Yetenekli bir insanın, hayatını yeteneğiyle paylaşması gerektiğini, hatta hayatını yeteneğinin emrine verip kendi isteklerini bastırması ve hayattan geri çekilmesi gerektiğini de öğrendi zamanla.

Yukarıdaki parçada Carusoyla ilgili olarak aşağıdakilerden hangisine değinilmemiştir?

A)Yeteneğinin onu emri altına aldığına ve onun hayatla bağlantısını kestiğine
B)Carusonun plağa kaydedilen ilk sesin sahibi olduğuna
C)Carusonun her yeteneğin bir bedeli olduğunu bildiğine
D)Carusonun kendi istekleri yerine, yeteneğinin gerektirdiği şeyleri gerçekleştirdiğine
E)Yeteneğinin Carusoya hayatı daha kolay yaşanılır hale getirdiğine

311)Zamanla zenginleşmiş bir köylünün oğlu olduğu için hep utanmış, bu utancı neredeyse ruhsal bir hastalığa dönüşmüş, kendisini de kendi roman kahramanlarından biri gibi yeniden şekillendirebileceğine inanarak, kendine yalan bir geçmiş yaratmış, köylülüğünü saklayabilmek için dünyanın en pahalı, en rüküş elbiselerini giyip altın düğmeler taktırmış ve soylu görünmek için harcadığı her çabayla soyluların alay konusu olmuştu.

Yukarıdaki parçada, sözü edilen kişiyle ilgili olarak aşağıdakilerden hangisi söylenemez?

A)Köylü çocuğu olmaktan utandığı
B)Olduğundan farklı görünmeye çalıştığı
C)Soylu ve zengin görünmeye çalışırken gülünç duruma düştüğü
D)Zenginlik ve soyluluk özelliklerinin kişiliğine işlediği
E)Sonradan görme denilebilecek bir insan olduğu

312)Otuzlu yaşlarına doğru artık ciddi bir yazar olmaya karar veren bu adamın yazı yazma alışkanlıkları hiç kimseye benzemiyordu. Onun yazma alışkanlığı gösterişçi, rüküş, hatta çirkin yaşama ve giyinme biçiminin tam tersiydi. Bütün evi çok pahalı ve süslü eşyalarla doluyken yazı odası neredeyse bomboştu. Nereye giderse gitsin yanında küçük bir çalışma masasını, kağıtlarını ve kalemlerini de götürürdü.

Yukarıdaki paragrafta yazarla ilgili olarak aşağıdakilerden hangisine değinilmemiştir?

A)Yazarın otuz yaşlarında ciddi bir yazar olmaya karar verdiğine
B)Yazma alışkanlığıyla yaşama biçiminin farklı olduğuna
C)Evinin ve giyiminin çok gösterişli olmasına rağmen yazı odasının sade olduğuna
D)Yazılarında yaşam tarzını ve toplum sorunlarını anlattığına
E)Gittiği her yere yazı malzemelerini de götürdüğüne

313)Gençliğinde içinden taşan yaratma gücünü, takma isimlerle ucuz romanlar yazarak boşa harcadı. Daha sonra yazdığı romanlara ise önem verdi ve para kazanmak için uğraştı. Ticaret onun için yazarlıktan daha çekici görünüyordu. Kazanacağı parayla kendine yeni bir kimlik alacak, utandığı geçmişinden kurtulacaktı.

Bu parçada sözü edilen yazarla ilgili olarak aşağıdakilerden hangisi söylenemez?

A)Gençliğinde yazma yeteneğini değerlendiremediği
B)Yazarlık yeteneği sayesinde zengin olduğu
C)Para kazanmak amacıyla yazdığı
D)Geçmişinden utandığı ve kurtulmak istediği
E)Romanlardan kazandığı parayla eski kimliğinden kurtulmak istediği

314)Çocukken bize öğretilen şeyler yanlış olabilir. Daha sonra aile yuvasından kopup dış dünyaya açıldığımızda olumsuz beklentilerin baskın çıktığı ve fiilen gerçekleştiği bir dünyada bulabiliriz kendimizi. Yetiştirilmemiz sırasında edindiğimiz olumsuz düşünce ve davranış kalıplarını sürdürürsek olumsuz beklentilerimiz gerçekliğe dönüşür. Yaşamımıza karanlığın çöktüğünü hissedebiliriz. Öte yandan olumlu sonuçlar beklersek davranışlarımızı da olumlu sonuçlar getirecek şekilde ayarlayabiliriz.

Yukarıdaki paragrafta aşağıdakilerden hangisine değinilmemiştir?

A)İnsanın çocukluğunda öğrendiği şeylerin yanlış olabileceğine
B)Çocuklukta edinilen olumsuz düşünceler sürdürülünce yaşamın olumsuz gelişeceğine
C)İnsanın olumlu ya da olumsuz beklentilerinin yaşamını etkilediğine
D)Olumlu düşünce ve davranışların olumlu sonuçlar getirdiğine
E)Aile dışındaki dünyanın insanı her zaman olumsuz yönde etkilediğine

315)Bazı kitaplardan insan yalnız zevk alır. Bazılarını olduğu gibi yutar. Bazılarını geveler ve hazmeder. Bazı kitaplardan yalnız birtakım parçalar okunur. Bazıları baştan başa ama inceden inceye anlaşılmadan, bazıları ise dikkat ve itina ile okunur. Bazı kitaplar da vardır, insan başkalarının onlardan çıkardıkları parçaları okur. Bu, ancak kitabın değeri ve konunun önemi az olduğunda yapılır. Başkasının süzgecinden geçmiş kitaplar yavan olur.

Bu parçada aşağıdaki düşüncelerden hangisine yer verilmemiştir?

A)Bazı kitaplar sonuna kadar ve büyük bir dikkatle okunur
B)Kitaplar zevkli ise bütün ayrıntılarına dikkat edilerek okunur
C)Bazı kitaplar yalnız zevk almak için okunur
D)Kitaplar bazen tümüyle ama anlaşılmadan okunur
E)Kitap değersizse sadece başkalarının çıkardığı bölümler okunur

316)Yazma sanatı, düşleyerek, düşünerek ve kurarak anlatmaktır. Beyinsel bir üretim olayıdır. Bu olguyla yaşamını birleştiren, giderek özdeşleştiren yazar için yazmak, amacı olan bir anlatımdır. Yazarın yaratmak, üretmek ve toplum, doğa, insan ilişkilerine eleştiri yöneltebilmek, bu ilişkilere olumlu bir katkıda bulunabilmek gibi istekleri yanında daha birçok duygusuna karşılık verir.

Bu parçada aşağıdakilerden hangisine değinilmemiştir?

A)Yazma sanatının düşlerin ve düşüncelerin kurmaca bir dünya içinde anlatılması olduğuna
B)Yazarın kendi düşleri ve düşüncelerinden okuyucuların beynine bir şeyler iletmesi gerektiğine
C)Yaşamını yazmakla birleştiren yazar için, yazma sanatının bir amacı olduğuna
D)Yazarın, yazılarıyla doğa ve insan ilişkilerine yönelik eleştirilerini dile getirdiğine
E)Yazarın insanların çevresiyle ilişkilerine olumlu katkıda bulunmak istediğine

317)Sahte ciddiliğe öyle candan düşmandı ki ona inat en ciddi işlerini şakadanmış gibi yapardı. Yüzünden ve şiirinden gülümsemeyi eksik etmezdi. Dünyayı, insanları, türküleri ölesiye sevdiği anlarda bile sever görünmezdi. Sevdiğini sevmeye kimseyi zorlamaz, hele kendi derdini kimseye dert etmezdi. Alır başını giderdi sıkılınca.

Bu parçada anlatılan kişiyle ilgili olarak aşağıdakilerden hangisine değinilmemiştir?

A)Kendi dertlerini kendi başına halletmeye çalıştığına
B)Birçok şeyi çok sevdiği halde sevgisini belli etmediğine
C)Şiirlerinde dünyaya, insanlara ve türkülere sevgisini dile getirdiğine
D)Şiirlerinde ve yüzünde gülümsemenin hiç eksik olmadığına
E)Sahte ciddiyete düşman olduğu için ciddi işlerini şakaymış gibi yaptığına

318)Refik Halit, Sinop sürgünü olduğu yıllarda Anadoluyu tanıdı ve Memleket Hikayelerini yazdı. Suriye sürgününde de Gurbet Hikayelerini kaleme aldı. Bu iki kitabı da edebiyatçıların o güne dek hor gördükleri, estetik bir değer vermedikleri kesimleri ele alması açısından önemliydi. İstanbulda yazılmamış olmanın verdiği canlılık hikayelerin diline de yansımıştı.

Yukarıdaki parçada aşağıdakilerden hangisine değinilmemiştir?

A)Refik Halitin Memleket Hikayeleri ve Gurbet Hikayeleri adlı eserlerini sürgündeyken yazdığına
B)Sinop ve Suriye sürgünlerinde yazdığı eserlerde edebiyatçılarca hor görülen kesimleri ele aldığına
C)Refik Halitin sürgün yıllarında yazdığı eserlerin kendisini tam olarak yansıtmadığına
D)Sürgünde yazdığı eserlerin, o güne kadar anlatılmamış insanları ele alması bakımından önemli olduğuna
E)Sürgünde yazılan eserlerin dilinin de içeriği kadar canlılık kazandığına

319)Türkiyede 1960lı yılların sonuna kadar iyi kötü sürdürülen sanatlar arası diyalogun, son 20 yıl içinde gözle gürülür bir kopukluk yaşanmasıyla birlikte, önemi iyiden iyiye belirginleşti. Her bir sanat dalında edebiyatın bütün türlerinde çekilen ifade sıkıntısı açığa çıktı. Sinemacının arayışı, ressamın teknik ötesindeki düğümleri, yazarın imge kısırlığı, bestecinin kaynak sıkıntısı diyalog koyulaşmadıkça aşılacak gibi değildir.

Bu parçada aşağıdakilerden hangisine değinilmemiştir?

A)Sanatçıların diğer sanat dallarından faydalanmadıkça sorunları aşamayacaklarına
B)1960lı yıllardan önce sanatlar arası diyalogun az da olsa sürdürüldüğüne
C)Sanatlar arasında etkileşimin olabilmesi için sanatçıların ortak bir noktada buluşmaları gerektiğine
D)Sanat dallarında ifade sıkıntısı çekilmesinin sanatlar arası diyalogun eksikliğinden kaynaklandığına
E)Türkiyede son 20 yıl içinde sanatlar arasında kopukluk yaşandığına

320)Öykücü yetenekli bir yazar olarak ürün vermeye başlamadan önce yaşam üzerine gözlemler yapmış, çevresinde olup bitenleri hızla gözlemiş, çözümlemelere girmiş ve artık kendi deneyimlerine dayanan bir anlayış yetisini elde etmiş olacaktır. Sanatçı duyarlığı dediğimiz bu özgünlük gerçek bir yazarda mutlaka olmalıdır. İnsan yaşamı üzerine yargılara varırken başkalarının deneyimlerinden yola çıkan öykücü, yapıtına yanlış bilgilerin girmesini önleyemez.

Yukarıdaki parçadan aşağıdakilerden hangisi çıkarılamaz?

A)Öykücü sadece kendi deneyimlerini yansıtan eserler verirse başarılı olur.
B)Öykücü yazarlığa başlamadan önce hayatı gözlemlemelidir.
C)Kendi gözlemlerine dayanan deneyimler kazanmış sanatçı, eserinde başka yazarların tecrübelerinden de yola çıkabilir.
D)Özgün yazarlar kendi deneyimlerine dayanan bir anlayış içinde olanlardır.
E)Öykülerinde başkalarının deneyimlerini yansıtan öykücüler yapıtlarında yanlış bilgi

321)Bizler, seveceğiz, sevmeye inanacağız ki sevilelim. Yani bizi düşünen, ölmemizi istemeyen, bizim ölmemizden belki bizim kadar korkan kimseler bulunsun. Böylece korkularımızı birleştirirsek önüne geçilmez diye titrediğimiz sona yani ölüme, belki karşı koyar, onu hiç olmazsa geciktiririz. Hiçbiri elimizden gelmese de bizi ananlar, yaşamımız bittikten sonra da bizi düşüncelerinde yaşatacak, varlığımızı kendi varlıklarında sürdürecek kimseler olur.

Yukarıdaki parçada aşağıdakilerden hangisine değinilmemiştir?

A)İnsanların sevilmeleri için sevmeleri ve sevmeye inanmaları gerektiğine
B)Sevildiğini bilen insanın hayatta her şeyi başarabileceğine
C)Sevmeyi bilirsek, öldükten sonra bizi düşünen insanların olabileceğine
D)İnsanın kendisini seven, düşünen, ölmesinden korkan yakınlarının olması gerektiğine
E)Korkularımızı sevdiklerimizle paylaştığımızda ölümü geciktireceğimize

322)Dün olduğu gibi bugün de tarihe sarkacak şairler var. Bana göre bugün de nitelikli şiirler yazılıyor. Ama onları dikkatle ve önyargısız olarak okumak gerekiyor. Geçmişten devraldığımız şiir zevkimizi yenilemeliyiz hem okur olarak, hem yazar olarak. Diğer dillerde yazılan şiirleri az da olsa bilen biri olarak diyebilirim ki bugün Türkiyede yazılan şiir diğer birçok ülkede yazılandan daha iyi, daha nitelikli.

Yukarıdaki parçada aşağıdakilerden hangisine değinilmemiştir?

A)Günümüz şairlerinden bazılarının gelecekte unutulmayacağına,
B)Önyargılı davranmadan okunursa bugün de kaliteli şiirlerin yazıldığının görüleceğine,
C)Şairlerin geçmişten gelen şiir geleneğiyle günümüz şiirini kaynaştırması gerektiğine
D)Şairlerin ve okurların geleneksel şiir zevklerini yenilemelerinin gerekli olduğuna
E)Türkiyede yazılan şiirlerin birçok ülkede yazılan şiirden daha nitelikli olduğuna

323)Eğer bir şairin yaşantısı zenginse, yani inişli çıkışlıysa şair insani durumlara daha çok tanık oluyor. Bu yüzden şiir için büyük çalkantıları olan bir yaşantı önemliymiş gibi gözüküyor. Ama her zengin yaşantıdan şiir çıkmadığı gibi bazen de yaşamın renkliliği şiiri engelleyen bir faktör oluyor. Çünkü şiir, uğraşların en kıskancı; çocuklarınızı, eşinizi, işinizi, hatta ideallerinizi bile kıskanıyor. Daima hayatınızda birincil meşguliyet, önemde ilk sırayı alan bir uğraş olmak istiyor.

Yukarıdaki parçada aşağıdakilerden hangisine değinilmemiştir?

A)Şairin yaşamının çalkantılı olmasının bazen şiir yazmasını engellediğine
B)Tekdüze olmayan bir yaşamda şairlerin insanlarla ilgili olaylarla daha çok karşılaştığına
C)İnişli çıkışlı bir yaşamın, şairlerin şiirlerine daha çok malzeme verdiğine
D)Renkli bir yaşamı olan şairlerin bu yaşantılarından her zaman şiir çıkardıklarına.
E)Şiirin, şaire başka şeylerle uğraşma imkânı vermeyen kıskanç bir uğraş olduğuna

324)Çok korkak bir hayvan olan sincabın Frankfurt Hastanesi bahçesinde hemen hemen insan bacakları arasında böyle emniyetle dolaşması beni şaşırttı. Fakat Frankfurtta bu dostluk yalnız sincaplara has değildir. Parklarda serçeler gelir parmaklara konar, kumrular omuzlara yerleşir, göllerde ve havuzlarda altın gözlü balıklar kendilerine uzanan ele dostça yaklaşırlardı. Hayvanla insanın bu güzel arkadaşlığına, gördüğüm bütün Avrupa şehirlerinde rastladım.

Yukarıdaki parçada aşağıdakilerden hangisine değinilmemiştir?

A)Frankfurtta hayvanların insanlara olan yakınlığının yazarı şaşırttığına
B)Sincabın çok korkak bir hayvan olmasına rağmen insanlar arasında dolaştığına
C)İnsanlar ve hayvanlar arasındaki dostluğun her yerde bu şekilde olması gerektiğine
D)Avrupa şehirlerinde insanlarla hayvanlar arasında güzel bir iletişim olduğuna
E)Frankfurt parklarındaki hayvanların insanlarla dostluk kurduğuna

325)Japonlar sağlıklarına çok düşkünler. Dengeli beslenmeye özen gösteriyorlar. Yediden yetmişe herkes jimnastik yapıyor. Öğle tatillerinde birçok iş adamı sokaklarda koşuya çıkıyor. Kadınlar, çocuklar, yaşlılar, herkes benimsemiş sporu. Herkes günde en az bir saatini jimnastiğe ayırıyor. Sokaklarda yüzü beyaz maskeli insanlara rastlanıyor. Bunlar ya kendi hastalıklarının başka insanlara geçmemesi için ya da başkalarından hastalık kapmamak için takıyorlar bu maskeleri.

Yukarıdaki parçaya göre Japonlarla ilgili olarak aşağıdaki yargılardan hangisine varılamaz?

A)Japonyada genç yaşlı, kadın erkek herkes spor yapmayı benimsemiştir.
B)Japonlar sağlığını korumak için spor yaparlar ve beslenmelerine dikkat ederler.
C)Japon halkı süslenmeyi ve farklı görünmeyi seven bir halktır.
D)Japonlar boş zamanlarını bile spor yaparak değerlendirirler.
E)Bazı Japonlar, hastalıklarının başkasına bulaşmasını önlemek ve hastalık kapmamak için özel maskeler kullanırlar.

326)Türk edebiyatında roman türü 19. yüzyılın ortalarında görülür. Tarih, efsane, masal, halk hikayeleri gibi geleneksel anlatı türlerimizden ayrı, yeni bir tür olarak ortaya çıkmıştır. Bu türün asıl vatanı Avrupadır. Edebiyatımızda köklü bir geleneği yoktur. Türk romancılığı çeviri ve taklitle işe başlamış ve uzun süre Avrupayı örnek almıştır.

Yukarıdaki paragraftan aşağıdakilerden hangisi çıkarılamaz?

A)Türk edebiyatında romanın geleneksel anlatı türlerimizden farklı yeni bir tür olduğu.
B)Romanın edebiyatımızda efsane, masal gibi geleneksel anlatı türlerimizin devamı olarak geliştiği.
C)Türk edebiyatında 19. yüzyıldan önce roman türünün bulunmadığı.
D)Asıl vatanı Avrupa olan roman türünün edebiyatımızda köklü bir geçmişe sahip olmadığı.
E)Türk romancılığının çeviri ve taklitle işe başladığı ve Avrupayı örnek aldığı.

327)Dil konusunda toplumun dikkatli ve bilinçli olması şarttır. Eğitimin, anadilini en iyi verecek biçimde belirlenmesi toplumun bilinçlenmesine katkıda bulunur. Bir toplumun kendine güvenmesinin ilk kuralı da diline sahip çıkmasıdır. Düşünce ile dil, düşünce ile üretim ve yaratıcılık arasındaki bağı kuramadan, üretici olmadan yol alınamaz.

Yukarıdaki parçada aşağıdakilerden hangisine değinilmemiştir?

A)Toplumun dil konusunda bilinçlenmesinin eğitimle sağlanacağına
B)Diline sahip çıkan toplumun özgüvene sahip olacağına
C)Dil ve düşünce arasında bağ kuramayan toplumun gelişemeyeceğine
D)İnsanın dil bilincinin önce ailede sonra okulda kazanıldığına
E)Toplumun dil konusunda bilinçli ve dikkatli olmasının şart olduğuna

328)Yazarken sık sık kendi kendine gülüyordu. Birini yazıyordu, ardından beşi daha geliyordu. Roman kahramanının tersliklerle dolu serüvenleri onu eğlendiriyor, kağıtları masanın üstündeki dosyada biriktiriyordu. Bu arada haftalar geçiyor ve hareketsiz kalmayı aklına takmıyordu. Yeniden yürümeye başladığında, geçen zamanı fark etmemişti bile.

Yukarıdaki paragrafta aşağıdakilerden hangisine değinilmemiştir?

A)Roman kahramanının serüveninin yazarı eğlendirdiğine
B)Yazarın, yazdıklarını bir dosyada biriktirdiğine
C)Yazarın roman yazdığı sırada yürüyemediğine
D)Yazarın ayağa kalkamadığı için roman yazmaya başladığına
E)Haftalar geçmesine rağmen hareketsiz kalmayı aklına takmadığına

329)Son romanım bütün romanlarımın arasında en sıradışı olanıydı. Melez bir kitaptı. Ne çocuklar ne de büyükler içindi. Pek çok saçmalıklar anlatıyordu. Abartılı, komik, alaycı, acımasız, üzerlerinde oynanmış cümlelerden oluşmuştu. Gerçeküstü insanların doluştuğu hayallerle doluydu.

Yukarıdaki paragraftan aşağıdakilerden hangisi çıkarılamaz?

A)Yazarın son romanının diğer romanlarından farklı olduğu
B)Romanın ne çocuklar ne de büyükler için yazıldığı
C)Romandaki cümlelerin abartılı ve alaycı olduğu
D)Romanda hayallerden ve olağanüstü insanlardan bahsedildiği
E)Yazarın son romanının diğerlerinden daha başarılı olduğu

330)Onun öyküsünü özgün kılan yanlardan biri hatta en önemlisi öykü kurgusundaki uygulamalarıdır. Dili kullanımındaki yetkinliği; yalın, samimi, şiirsel bir anlatımla bunu pekiştirmesi özgünlüğünün bir başka yanı olarak nitelendirilmelidir. Kısa ve yalın cümleler kurar. Uzun uzun, ayrıntılarıyla anlatmaz anlatacağını. Sezdirir, çağrıştırır, bir kesit sunar. Bağlantıyı okura kurdurur.

Yukarıdaki parçada anlatılan yazarla ilgili olarak aşağıdakilerden hangisine değinilmemiştir?

A)Öykü kurgusundaki uygulamalarının onun öyküsünü özgün kıldığına
B)Öykülerinde olayları ayrıntısına inmeden kısa ve yalın cümleler kurarak anlattığına
C)Öyküdeki olayların ayrıntılarını okuyucunun sezmesini istediğine
D)Dili kullanmadaki ustalığını içten ve şiirsel bir anlatımla pekiştirdiğine
E)Öykülerinde kullandığı dilin herkesin anlayabileceği nitelikte olmadığına

331)Tanzimat öncesi edebiyatımızda biyografilere rastlamıyoruz. Destansal ve tarihsel nitelikteki yapıtlar, dönemin önemli kişileri üzerine biyografik bilgileri içermekle birlikte, bu türün kapsamına uygun düzeyde değildir. Dönemin şairleri üzerine yazılmış olan, kısa biyografik bilgileri içeren tezkireler ise sistematik nitelik taşımazlar.

Yukarıdaki paragrafta aşağıdakilerden hangisine değinilmemiştir?

A)Tanzimat öncesinde biyografik eserlere rastlanmadığına.
B)Tanzimat öncesinde yazılan destansal ve tarihsel nitelikteki eserlerde biyografik bilgilere yer verildiğine
C)Tanzimat öncesi yazılan eserlerdeki biyografik bilgilerin bu türü kapsayacak düzeyde olmadığına
D)Tanzimattan sonra yazılan biyografik eserlerin çok başarılı olduğuna
E)Dönemin şairlerini tanıtan tezkirelerin sistematik olmadığına

332)Günümüzde biyografinin kapsamı, türsel olarak oldukça genişlemiştir. Yaşamın hemen hemen her alanını kucaklayan bu tür, bugün Batıda roman, öykü vb. anlatı türleriyle eş düzeyde ilgi görerek önem kazanmaktadır. Bununla bir tür olarak özgünlüğünü etkin kıldığı gibi, bilimsel ve duygusal değerler taşıyan yapıtlar düzeyine çıkmayı da başarabilmiştir.

Yukarıdaki parçadan aşağıdakilerden hangisi çıkarılamaz?

A)Biyografi yaşamın hemen her alanını kapsayan bir türdür.
B)Biyografi Batıda roman ve öykü gibi türler kadar ilgi görmektedir.
C)Biyografi, Türk edebiyatında diğer anlatı türleri kadar tutulan, beğenilen bir tür değildir.
D)Biyografinin kapsamı genişlemiş ve bilimsel, duygusal değerler taşıyan yapıtlar düzeyine erişmiştir.
E)Biyografi bir tür olarak özgünlüğü yakalamış ve gelişmiştir.

333)Günümüzde dünyanın birçok yerinde pek çok kazı yapılıyor. Bunlar özellikle kentleşmenin hızla ilerlediği ve yoğun yerleşim bölgeleri olan alanlarda yapılan kurtarma kazıları. Bu tür kazılar zorunluluk nedeniyle yapılır. Çeşitli yapıların inşaatı sırasında arkeolojik kalıntılara rastlanır. Bu kalıntılar tümüyle yok olmadan, geçmişe ait eserleri kurtarmak için acil kazılar yapılır.

Yukarıdaki parçada aşağıdakilerden hangisine değinilmemiştir?

A)Günümüzde daha çok yoğun yerleşim bölgelerinde kurtarma kazıları yapıldığına
B)Arkeolojik kalıntıların büyük çoğunluğunun dikkatsizlik yüzünden yok olduğuna
C)Arkeolojik kalıntılara çeşitli yapıların inşaatı sırasında da rastlandığına
D)Geçmişe ait eserleri kurtarmak için inşaat alanlarında acil kazılar yapıldığına
E)Günümüzde dünyanın birçok yerinde arkeolojik kazıların yapıldığına

334)Ağaçların büyümesi ilkbahar ve yaz aylarında gerçekleşir. İlkbaharda yağış çoksa hücreler hızla çoğalır. Bu yeni hücreler ilk oluştuklarında büyük olurlar, fakat yaz geldiğinde yağışların azalması nedeniyle biraz küçülürler. Kış geldiğindeyse büyüme durur ve hücreler ölür. Sonraki ilkbahara kadar hücreler çoğalamaz, yani büyüme olmaz. Küçük ve yaşlı hücreler ve bir sonraki yılın büyük yeni hücreleri bir halka oluştururlar.

Yukarıdaki parçayla ilgili olarak aşağıdakilerden hangisi söylenemez?

A)Ağaçların hücreleri her mevsim kendini yeniler ve büyümeye devam eder.
B)Ağaçların hücreleri ilkbaharda yağış çoksa hızla çoğalır.
C)Ağaçların hücreleri ilkbaharda büyük, yazın küçük olur, kışın ölür.
D)Ağaçların küçük hücreleriyle bir sonraki yıl oluşan büyük hücreler bir halka oluşturur.
E)Ağaçlar ilkbahar ve yaz aylarında büyür.

335)Edebiyat; hava gibi, su gibi, güneş gibi, toprak gibi vazgeçilmezdi. Onunla yatılıp onunla kalkılıyordu ve yaratıcı gücünün sonsuzluğuna, edebiyatın insanı insan yapma büyüsüne İnanılıyordu. Toplumun yozlaşmaya ve her şeyin parayla ölçüldüğü, bilgi ve kültüre duyulan saygının, kredi kartlarına, görselliğe yönelmeye başladığı yıllarda, edebiyat "Bir işlevi yok." düşüncesiyle gazetelerden kovuldu. Edebiyat kovulunca da gazeteler çirkinleşti, gazetelerle birlikte dil de espri de düşünce de sığlaşıp yüceliğini yitirdi.

Bu parçaya dayanılarak, edebiyatla ilgili olarak aşağıdakilerden hangisine varılamaz?

A)Ticari bir getirişi olmadığı gerekçesiyle gazetelerden uzaklaştırıldığına
B)Bir zamanlar yaşamın her alanında varlığını hissettirdiğine
C)Kendini yenileyemediği İçin ilgi görmediğine
D)İkinci plana itildiği için, dil, düşünce ve espri kalitesinin düştüğüne
E)Ticari zihniyetin egemen olmaya başla­masıyla etkisini yitirdiğine

336)Türkiye, bazı tarihi nedenlerle uygarlık yarışına geç girmiş, büyük kültürel kopukluklar yaşamış bir ülke. Bu gecikmenin sancıları da çok uzun sürmüştür. Türk şair ve yazarları, bu büyük kopukluğun derin acılarını, izlerini yaşıyor hâlâ. Bugün Türk edebiyatında haddinden fazla bireycilik ve son derece köksüz bir toplumculuk var. Sanki uzayda yaşıyor şair ve yazarlarımız. Halbuki bireycilik de toplumculuk gibi kültürel kökleri olması gereken bir olgudur.

Bu parçada aşağıdakilerden hangisine değinilmemiştir?

A)Türkiye'nin yaşadığı kültürel kopuklukların, sanat ve edebiyata yansıtamadığına
B)Türkiye'de tarihi nedenlerle toplumculuk olgusunun pek gelişmediğine
C)Türkiye'de kültürel kökleri olmayan bir bireycilik anlayışının gelişmiş olduğuna
D)Şair ve yazarlarımızın, kimi gerçeklere yabancı kaldığına
E)Türkiye'nin uygarlık yarışına geç başlamış bir ülke olduğuna

337)Bazı kökler vardır ki insanlık tarihiyle ilgilidir. Düşünce tarihiyle, ülkelerin kimliğiyle, kültürüyle, insanın var oluşuyla ilgilidir. Has şiirin kökleri de böyledir. Böyle değilse zaten o şiir yaşama veda eder. Şair, insanlığın bütünü içinde yer aldığı hissine sahip değilse, bu duyguyla yazmıyorsa, bana göre boşluktadır; bir yer edinemez edebiyatta.

Bu parçadan aşağıdakilerin hangisi çıkarılamaz?

A)İnsanlık durumuyla ilgili olmayan şiirin yaşama şansı yoktur.
B)Bir şairin edebiyattaki yeri ve değeri nerede durduğuna bağlıdır.
C)Şiirin kökleri, öteki sanatlardan daha eskiye uzanır.
D)insanlığın bütününe ait bir duygudan yoksun bir şair kalıcı olamaz.
E)İyi şiir, insanlığın kültürel birikiminden izler taşır.

338)Düş, doğanın veya yaşamın değil, bütünüyle insan beyninin yarattığı en harika eserlerden biridir. Tutarlı tutarsız davranışlarla, evrende rastlanmayan konularla, akılları durduran görüntü ve serüvenlerle bezenmiştir. Zihinde oluşan bir dünyadır ve dokunamaz, avucunuza alamazsınız. Bu hakiki düşün yanında uyanık gözle ve kafayla görülenler, düşlenenler de var. Katı gerçeklerin ve koşulların sıkboğaz ettiği günlerde sığındığımız, dört elle sarıldığımız renkli, bizleri rahatlatan, avutan, uyuşturan düşler yararlı ve güzeldir.

Bu parçada, düşle ilgili olarak aşağıdakilerden hangisine değinilmemistir?

A)Zihnin en güzel ürünlerinden biri olmasına
B)İnsanın zor zamanlardaki sığınağı olmasına
C)İnsanı oyalayan bir nitelik taşımasına
D)Anlamının kişiden kişiye değişmesine
E)Doğaüstü konularla süslenmesine

339)Yazar için günlük tutmak, bir bakıma yaşamla yazılı ilişki kurmaktır. Varlığını kanıtlayacak olayları, olguları, durumları bir araya toplamak, bir yaşantı evreninin temelini atmaktır. Yazarlar, düşüncelerinin gürültülü devinimleriyle ağırlaşan beyinlerine soluk aldırmak, bu arada biriken üretimlerini boşaltarak bilgelik özlemlerini de gidermek amacıyla günlüklerine sokulurlar. Bir de şiir, öykü, roman üstüne çalışırken karşılaştıkları zorlukları, yapıtlarını oluştururken geçirdikleri evreleri, duydukları estetik kaygıları dile getiren bir "iş takvimleri" vardır. Bunları da buluruz günlüklerde.

Bu parçaya dayanılarak, günlükle ilgili olarak aşağıdakilerden hangisine varılamaz?

A)İç dökmek, rahatlamak için yazıldığına
B)Yazarların özlemlerini yansıttığına
C)Yazma alışkanlığı kazandırdığına
D)İnsanın var oluşuna, yaşadığına tanıklık ettiğine
E)Sanatsal üretim süreciyle ilgili ipuçları verdiğine

340)"Satılmıyor" gerekçesiyle şiir dizisini yayından kaldıran büyük yayınevlerine her gün yenileri ekleniyor. Sayısız şiir dergisinin çıktığı, antolojilerin, yıllıkların peş peşe sökün ettiği bir dönemde üstelik. "Bir antoloji yüz şiir kitabına bedeldir." deniyor adeta. Tadımlık olan doyumluk olanın yerine geçer oldu. Ancak, şiir kitaplarının yeterince satmıyor oluşu sadece şimdiye özgü bir durum değil. Has şiir, her zaman az satılmadı mı? Eskiden de öyleydi; ama medyatik olmak, popüler olmak bugün olduğu kadar prim yapmıyordu, göz boyamıyordu.

Bu parçada aşağıdakilerden hangisine değinilmemiştir?

A)Yeni şiir kitaplarında okurun, aradığı tadı bulamadığına
B)Yayıncıların ticari kaygılarla şiir kitabı yayımlamak istemediğine
C)Antolojilerin, şiir kitaplarına tercih edil­meye başlandığına
D)İyi şiirin her dönemde alıcısının az olduğuna
E)Günümüzde medyatik olana daha çok ilgi duyulduğuna

341)Klasik roman, kendi içinde dört dörtlük bir dünyadır. Onun bu kendi kendine yeterliliği, entelektüel seviyesi birbirinden farklı kitlelerce okunabilmesine olanak verir. Oysa modern roman, klasik romanın bu kendi başınalığını kırar. Oradaki karakterler, olaylar ya da diyaloglar salt kendilerinden kaynaklanmaz. Modem roman, birçok farklı anlatıdan esinlenir ve oralardan alınan parçalarla kendini var eder. Modern roman, dış referanslarını değersiz olmaktan çıkarıp hayati bir öneme kavuşturur. Okurundan belli bir entelektüel yoğunluk ve zihinsel çaba ister; onda bilmece çözme ve oyun oynama isteği uyandırır.

Bu parçada aşağıdakilerden hangisine değinilmemiştir?

A)Klasik romanla modern roman arasında önemli yapısal farklılıklar olduğu
B)Klasik romanın kendi içerisinde bir bütünlüğe sahip olduğu
C)Modern romanın kendi dışındaki anlatıardan yararlanma yoluna gittiği
D)Klasik romanların daha kalıcı ve daha kolay okunur olduğu
E)Modern romanları okumanın belli bir zihinsel uğraş gerektirdiği

342)Şairler kitapları satılmadığı ya da az satıldığında bugün olduğu kadar gocunmuyor, yayınevleri de bunu bugün olduğu kadar şairin başına kakmıyordu. Şiir doğası gereği küçük yayınevlerinde, daha az renkli olduğu İçin az satılan dergilerde hayat buluyordu. Şairler daha mutluydu eskiden, hatta birdenbire çok satılmaya başlayanlar kendilerine kuşkuyla bakıyorlardı. Has şiirden, iyi şiirden uzak düştükleri, popüler şeyler yazmaya başladıkları vehmine kapılıyorlardı. Bugün öyle değil; ne kadar satarsan o kadar değerlisin. Şiirin doğasına aykırı olsa da böyle bu.

Bu parçada aşağıdakilerden hangisine değinilmemiştir?

A)Yayınevlerinin, şiir kitaplarının az ya da çok satılmasını bugünkünden farklı değerlendirdiğine
B)Eski şairlerin daha başarılı ve kalıcı şiirler yazdığına
C)Günümüzde çok satmamın bir başarı ölçütü sayıldığına
D)Şiirin, küçük yayınevlerinde ve az satılan dergilerde yer almasının şiirin yapısıyla ilgili olduğuna
E)Eski şairlerin şiirin kalitesi konusunda daha duyarlı olduğuna

343)12. yüzyılda, süslenecek metinin içeriğiyle uyumlu minyatürler yapılmaya başlandı. Baskı makinesinin bulunuşuna kadar Avrupa'da çok güzel ve görkemli minyatürler yapıldı. Bundan sonra minyatür daha çok madalyonların üzerine portre yapmak için kullanıldı. 17. yüzyıldan sonra fildişi üzerine yapılan minyatürler yaygınlaştı. Daha sonra minyatür sanatına karşı ilgi azalmakla birlikte, dar bir sanatçı çevresinde geleneksel bir sanat olarak sürdürüldü.

Bu parçada minyatürle ilgili olarak aşağıdakilerin hangisinden söz edilmemiştir?

A)Her zaman aynı nesneler üzerine yapılmadığından
B)Nitelik değiştirerek varlığını yüzyıllarca sürdürdüğünden
C)Kendisine duyulan ilginin zamanla azaldığından
D)Yapıldığı yüzyılı farklı özellikleriyle yansıttığından
E)Bir dönem, verilen örneklerin çok etkileyici olduğundan

344)Halit Ziya, eserlerinde insani değerleri esas aldığı için onun eserlerindeki kahramanlar insanı her yönüyle adeta kuşatır. Toplumun her kesiminden seçilen kahramanlar, yüzeysel bir şekilde tanıtılmaz. Yazar, kahramanlarının mizacı ve psikolojileri üzerinde yoğunlaşarak onların iyiye ya da kötüye doğru yönelişini tarafsız bir şekilde verir. Bunu yaparken de toplum gerçeklerini göz ardı etmez ve toplum gerçeklerini olduğu gibi yansıtmaya çalışır.

Yukarıdaki paragrafta aşağıdakilerden hangisine değinilmemiştir?

A)Yazar, kahramanlarını gerçekçi bir şekilde tanıtmıştır.
B)Yazar, kahramanlarını tanıtırken onların ruhsal yönleri üzerinde de durmuştur.
C)Halit Ziya'nın eserlerinde toplumun her kesiminden insana rastlamak mümkündür.
D)Yazar, kahramanlarını tanıtırken yan tutmaz.
E)Halit Ziya'nın kahramanları ya tam iyidir ya da tam kötüdür.

345)Alman dilinin gelenekçi söyleyiş kurallarının dışına çıkan Nietzsche, yazılarını bir şiir uyumu içinde yazar, aklından geçeni yazıya dökerken dil bilgisi kurallarını bir yana iter; aforizmalar şeklinde yazdığı eserlerinin büyük kısmı imalarla, düşüncelerine dair ipuçları ile doludur. Olumlu başladığı bir cümleyi ya da paragrafı olumsuz bitirir ya da olumsuz başlar, olumlu bitirir. Alaycı, iğneleyici bir anlatımı vardır.

Yukarıdaki paragrafta aşağıdakilerden hangisine değinilmemiştir?

A)Yazar dil bilgisi kurallarına uymamıştır.
B)Yazılarında şiir uyumu görülmektedir.
C)Gelenekçi söyleyiş kurallarının dışına çıkmıştır.
D)Yazılarının gidişatında istikrarlı davranmıştır.
E)Anlatımında kendi düşüncelerini de vurgulamıştır.

346)Çağdaşları arasında en büyük şairdi Atilla İlhan. Kendi alanında bir virtüözdü. Ama artık yok! Şiirlerindeki serbestlik, rahatlık ve ne olursa olsun doğruluk. Çoğu şairde göremeyeceğimiz bir üslup. Lise sıralarına yazılan iki satırı, şiir diye okuyan toplumumuzda bu ne büyük acıdır. Allah'ın rahmeti üzerine olsun...

Yukarıdaki parçadan aşağıdakilerden hangisi çıkarılamaz?

A)Şair Türk edebiyatının en büyük şairiydi.
B)Doğruluktan yana olan bir şairdi.
C)Üslubu birçok şairden farklıdır.
D)Toplumumuzda şairin değeri bilinmemiştir.
E)Kendi alanında önde gelen bir şairdir.

347)Türkçenin şu andaki en önemli sorunu, dildeki yabancı öğelerin artmasıdır. Her dilde yabancı kökenli söz vardır. Hiçbir dil saf değildir. Türkçe de pek çok dile söz vermiş, pek çok dilden söz almıştır. Türkçenin verdiği sözler de vardır. Bunlardan en ilgi çekici olanı son zamanlarda dilimize giren kiosk'tur. Bu söz Türkçeden İngilizceye geçen köşk sözüdür. İngilizcede kiosk biçimine dönüşmüş ve bizim sözümüz bu defa farklı bir anlamda karşımıza çıkmıştır. Dildeki yabancı sözlerin bir ölçüsü olmalıdır. Bu ölçü dilin kimliğini bozacak derecede olmamalıdır.Dil gerek duyduğu sözleri,karşılık bulunmaması durumunda yabancı dillerden aynen veya ses değişikliğine uğratarak alır.

Yukarıdaki paragraftan aşağıdakilerden hangisi çıkarılamaz?

A)Türkçeden yabancı dillere sözcükler verilmiştir.
B)Dilimize giren sözcükler dilimizin yapısını bozacak derecede olmamalıdır.
C)Yabancı dillere geçen sözcükler değişime uğrayarak tekrar karşımıza çıkmıştır.
D)Dilimize yabancı sözcükler girmemelidir.
E)Yabancı sözcük kullanmayan hiçbir dil yoktur.

348)Klasik sözcüğü, üzerinden çok zaman geçtiği halde değerini yitirmeyen, türünde örnek olarak gösterilen eserler için kullanılır. Klasikler, edebiyatı edebiyat yapan gerçek değerlerdir. Böyle önemli eserlerin sahnelenmeleri çok dikkatli bir çalışma gerektirir. Eserin özüne, ruhuna, geçtiği çağa, metinde yaratılan atmosfere ve dil yapısına sadık kalmak esastır. Klâsikler çinko, kalay, bakır değildir, onlar altındır,24 ayar altın. Altına altın muamelesi yapmak ve meseleye bir sarraf hassasiyetiyle yaklaşmak gerekir.

Yukarıdaki paragrafta aşağıdakilerden hangisine değinilmemiştir?

A)Klasik eserler kalıcı eserlerdir.
B)Klasikler edebiyatın temel taşlarıdır.
C)Klasik eserler sahneleneceği zaman eserin genel yapısının bozulmamasına dikkat edilmelidir.
D)Günümüzdeki klasikler gelecekte de varlığını sürdüreceklerdir.
E)Klasikler değerlendirmeye alınırken çok hassas davranılmalıdır.

349)Kadınların gerçek yüzünü saklayıp makyaj yapmalarını modern toplumun, çağdaş insanın kadın üzerindeki baskısı olarak görüyorum. Bu baskı altında kadınlar hep kendini saklamak, kendini insanlara beğendirmek zorunda kalmıştır. Kadınların bu baskıdan kurtulması, ancak toplumun kadına bakış açısının değişmesiyle mümkün olacaktır.

Yukarıdaki paragraftan aşağıdakilerden hangisi çıkarılabilir?

A)Toplumsal bir sorun olan makyaj, kadınları toplumda küçük düşürmektedir.
B)Kadınlar, makyaj yaptıklarında kendilerini daha güzel hisseder.
C)Makyaj yapımıyla toplumsal anlayış arasında bir bağ vardır.
D)Eski çağlardan bu yana toplum, kadınlar her zaman ön planda olmuştur.
E)Kadın gerçekten güzelse onun makyaj yapmasına gerek yoktur.

350)Batılılaşmak Osmanlı'dan miras kalan ve Türkiye'nin de bir türlü dindiremediği iki yüzyıllık bir sancı. İçinde bulunduğumuz günler, bu sancıyı azaltmak için en somut adımların atıldığı bir tarihsel dilime rastlıyor. Avrupa Birliği'ne katılmak amacıyla peş peşe uyum yasaları çıkarıldı, yıllardır yaşadığımız antidemokratik uygulamaları kınayanlar Avrupa Birliği taraftarlarının katılımıyla artıyor, Türkiye'de Avrupa Birliği'nin getireceği ekonomik artılar ve eksiler tartışılıyor. 3 Ekim'den sonra müzakerelerin başlamasıyla ve tam üyelik vizesinin alınmasıyla her şey su yüzüne çıkacaktır.

Yukarıdaki parçadan aşağıdakilerden hangisi çıkarılamaz?

A)Batılılaşma yalnızca Türkiye'nin sorunu değildir.
B)Günümüzde Avrupa Birliği için bazı adımlar atılmaktadır.
C)Avrupa Birliği'nde Türkiye'nin tam üyeliğinin artıları ve eksileri tartışılmaktadır.
D)Batılılaşma süreci iki yüz yıl öncesine dayanmaktadır.
E)Avrupa Birliği taraftarları Türkiye'deki antidemokratik uygulamaları kınamaktadır.

351)Zavallı Osmanlıca! Ne kadar kolay yıkılıp gitti. Selanik'te başlayan, kökenini halkın dil bilincinde ve konuşma dilinde bulan sade lisan akımı, beslenip gelişerek, yirmi yılda Osmanlıcayı tahtından indirdi. Yüzyıllar içerisinde oluşmuş bir yazı dilinin bu kadar kolaylıkla ortadan kalkması üzerinde yeterince durulduğunu, bu olgunun yeterince incelendiğini sanmıyorum.

Yukarıdaki paragrafta aşağıdakilerden hangisine değinilmemiştir?

A)Osmanlıca kısa bir süre içerisinde ortadan kalkmıştır.
B)Sade dil akımı konuşma diline yakındır.
C)Osmanlıca çok geniş bir coğrafyada kullanılmıştır.
D)Osmanlıcanın oluşumu kısa bir zaman almıştır.
E)Osmanlıcanın yıkılması üzerinde fazla durulmamıştır.

352)Türk cumhuriyetlerinde, Sovyetler Birliği'nin dağılmasından sonra yeni bir süreç başlamıştır. Beş Türk cumhuriyeti bağımsız olmuş, diğerleri de daha serbest hareket edebilme imkânlarına kavuşmuştur. Nitekim bunun etkisi de kısa zamanda görülmeye başlanmıştır. 1991'de Azerbaycan, 1993'te Türkmenistan ve Özbekistan, 1994'te de Karakalpakistan Lâtin alfabesine geçme kararı almıştır. Bu ülkelerde yeni alfabeye geçiş kademeli olarak uygulamaya konmuştur. Diğer yandan Kırım Türkleri ile Gagavuzlar da Lâtin alfabesine geçerek bazı süreli yayınlarını yeni alfabeyle basmaya başlamışlardır.

Yukarıdaki paragrafta aşağıdakilerden hangisi çıkarılamaz?

A)Bazı Türk cumhuriyetleri serbest hareket etme imkânına kavuşmuştur.
B)Latin alfabesine geçiş bu devletlerin daha kolay edebi ürünler ortaya koymasını sağlamıştır.
C)Bazı ülkelerde yeni alfabeye geçiş aşamalı olarak uygulamaya konmuştur.
D)Sovyetler Birliğinin dağılmasından sonra bazı Türk cumhuriyetleri bağımsız olmuştur.
E)Sovyetler Birliğinin dağılması Türklerin yeni alfabeye geçişi için bir fırsat olmuştur.

353)Gelenekler, bireysel yaratıcılık, grup farklılaşması ya da değişen koşullara uyarlanma zorunluluğundan ileri gelen değişme dinamiği ile çatışır. Bu durum nesil farklılaşmasına neden olur. Ama aynı zamanda da değişimle uzlaşır. Çünkü gelenekler değişmeyi, gecikmeli de olsa, giderek özümler. Bugünün değişimleri, yarının gelenekleri olur.

Yukarıdaki paragrafta "gelenek" ile ilgili olarak aşağıdakilerden hangisine ulaşılamaz?

A)Geleneklerin değişimle çatışması nesiller arası kopukluğa neden olabilir.
B)Gelenekler de zamanla değişebilir.
C)Değişimin başlıca nedenleri yaratıcılık ve farklılaşmadır.
D)Gelenekle değişim bazı noktalarda zıt düşebilir.
E)Gelenekler değişen koşullara çabuk uyum sağlar.

354)Reşat Nuri; romanları, oyunları, öyküleri, eleştirileri, gezi notları, makaleleri ve çevirileriyle edebiyatımızın çok yönlü yazarlarından biridir. Tiyatroyla ilgilenmeye romandan önce başlamakla birlikte, ününü roman yazarı olarak kazanmıştır. Bunda, adını duyuran ilk yapıtının roman oluşunun büyük etkisi vardır. Reşat Nuri denilince akla hep Çalıkuşu gelmektedir. Kendisinin Yirmi dört yaşın kavak yelleri içinde yazılmış bir roman olarak nitelediği Çalıkuşunun çok sevilmesinin üç önemli nedeni vardır: Anadolunun sorunlarına bilinçli olarak değinme, güçlü bir kahraman olan Feridenin çok sevilmesi, dil ve anlatımdaki rahatlık.

Bu parçada sözü edilen yazarla ilgili olarak aşağıdakilerden hangisine değinilmemiştir?

A)Eserlerinde Anadolu insanının sorunlarını gerçekçi bir biçimde yansıttığına
B)Farklı türlerde eserler verdiğine
C)Yazın dünyasında adını Çalıkuşu romanıyla duyurduğuna
D)Üslubunun nasıl olduğuna
E)Çalıkuşunu genç yaşta yazdığına

355)Yazarı çok okunur bir romancı yapan en önemli özelliği, modern insanın çelişki, özlem ve beklentilerini çok iyi anlamış olması. Bir de çürümüş, karanlık, belirsiz gibi tanımlayıcı ve betimleyici nitelikleri ağır basan sözcükleri, metinlerinde okurun gözüne sokmadan kullanabilmesi Yazar, o güne dek kullanılmamış anlatım biçimlerini ustalıkla kullanarak kendi tarzını yaratmış bir yazar olduğunu kanıtlıyor. Romanlarında mektup, günlük ve şiir türlerinde oluşturulmuş metin parçalarına yer veriyor; böylece edebî metin türlerini iç içe geçirerek çok katmanlı metinler oluşturuyor.

Bu parçada sözü edilen yazarla ilgili olarak aşağıdakilerden hangisine değinilmemiştir?

A)Modern insanın bazı içsel niteliklerini çok iyi kavramış olduğuna
B)Kitaplarının büyük bir okur kitlesince okunduğuna
C)Özgün bir anlatıma sahip olduğuna
D)Mektup, günlük ve şiir türlerinde oluşturulmuş kitapları bulunduğuna
E)Yenilikçi bir yazar olduğuna

356)Ece Ayhan, 1950 kuşağı içinde okuyucuyu kendinden ve okuduklarından kuşkulandıran ilk isimdir. O,her okuyanda bir yadırgama duygusu uyandırmıştır. Bu yadırgatma, belirli bir amaca yönelmiş midir?Buna rahatlıkla evet, diyebiliriz. Şairin ilk şiirlerinden bugüne kadar yazdıklarında çıraklıktan ustalığa giden bir gelişme yoktur. O, işe usta olarak başlamıştır. Ayhanı edebiyatın varlığı doyurmaz, sanatın diğer kolları da onun açlığının giderilmesinde yararlanacağı kaynaklardır. Belki de türlerin karışımı, en başarılı örneklerini onun şiirlerinde bulur.

Bu parçada Ece Ayhanla ilgili olarak aşağıdakilerden hangisine değinilmemiştir?

A)Okuyucuda, okuduklarına karşı bir şüphe uyandırdığına
B)İlk şiirlerinin bile nitelikli olduğuna
C)Okuyucuda; alışamama, ısınamama duygusu uyandırdığına
D)Sanatın birçok dalından yararlandığına
E)Kapalı, sanatlı bir dil kullandığına

357)Üslup, yazın türlerinin geneli için önemli ve ayrıcalıklı bir konudur. Nice önemli düşünceler ve konular sırf onu yazanın üslup konusundaki yetersizliğinden dolayı mahvolmuştur. Yazar, insana hitap etmektedir. İnsanın fikir ve anlama düzeyi, ona anlatılacak düşüncenin üslubunun doğru seçilmesini gerekli kılar. Her seviyenin anlayabileceği, kaldırabileceği bir üslup vardır; yazar bunu bilmek ve bulmak zorundadır.

Bu parçada asıl vurgulanmak istenen aşağıdakilerden hangisidir?

A)Yazar; eserinde, her düzeydeki insanın anlayabileceği bir dil ve anlatım kullanmalıdır.
B)Bazı yazarlar, üslup konusundaki hataları nedeniyle düşüncelerini tam olarak anlatamamışlardır.
C)İnsanların algı düzeyi farklı olduğu için yazar konu seçiminde dikkatli olmalıdır.
D)Her yaşın kendine özgü bir okuma, anlama seviyesi vardır.
E)Anlatım özellikleri, bir eseri değerli kılacak etkenlerdendir.

358)Yenileştirme işine giren sanatçı, önce bize eldeki değerlerin hepsini küçümseyen başsız, köksüz, yıkıcı bir insan gibi görünür. Sanatçının kendisi de hiç kimseye benzemediği, başlı başına bir dünya yarattığı sanısına kapılır. Oysa sanat, bütün kavgalar, gürültüler, anlaşmazlıklar perdesinin arkasında kendi sağır ve dilsiz ritmine uyar, yeni ile eskiyi birbirine ekleyerek her gün biraz daha zenginleşir, kendi serüvenini yaşar.

Bu parçadan aşağıdakilerden hangisi çıkarılamaz?

A)Sanatçı kimi zaman geçmişi olamayan, yeni bir sanat dünyası yarattığını zanneder.
B)Sanatta yenileşme işine giren sanatçı, başlangıçta yadırganır.
C)Sanat eskiyi yeniye bağlayarak zenginleşir.
D)Sanat, tüm tartışmaların ötesinde kendi akışını sürdürür.
E)Sanat alanındaki eski yeni çatışmaları sanatı olumsuz yönde etkiler.

359)Kimi yazarlar vardır, yazdıklarını beğenirsiniz, sizi heyecanlandırır, duygulandırır onların yazdıkları, Kurguları, yarattıkları karakterler, olay örgüleri, dilleri kusursuzdur. Kimi yazarlar vardır, o güne dek yazılmış ne varsa bir çırpıda değiştirir, yepyeni bir biçem, yepyeni bir anlayışla çıkarlar okurun karşısına. Bu tür yazarları okumakta zorluk çekseniz de yine de takdir edersiniz. Ama kimi yazarlar da vardır ki onları beğenmek, takdir etmekle yetinmezsiniz. Onlar yaşamınızın bir parçası olur. Kitaplarının kapaklarını kapattığınızda çekip gitmezler; her yerde, her zaman sizinle birliktedirler. Sait Faik benim için işte o yazarlardan biridir. O, benim ruh îkizimdir. Edebiyata ve hayata bakışım, onunla aynıdır. Ben İstanbulu, Beyoğlunu, Adaları onunla aynı pencereden görür, aynı hayal ve yaşarım.

Bu parçanın yazarıyla ilgili olarak aşağıdakilerden hangisi söylenebilir?

A)Sait Faikin, edebiyatta özgünlüğe ulaştığını düşünmektedir.
B)Dikkatli bir Sait Faik okuyucusudur.
C)Sait Faikin eserleri konusunda uzmandır.
D)Sait Faikin yarattığı karakterlerden etkilenmiştir.
E)Sait Faikle özdeşleşmiştir.

360)İnsan, geçmişiyle hesaplaşarak gelişir. En ileri ulusların, geçmişlerini iyi bilen uluslar olması bundandır. Geçmişe bağlı kalmak bir toplum için ne kadar zararlıysa geçmişi yok saymak da o derece zararlıdır. Bilim de düşünce de sanat da tohumları nereden gelirse gelsin ancak belli bir toprağın koşullarıyla yani geçmişiyle uzlaşarak yaratıcı olabilir. Tanzimattan bu yana yenileşme çabalarımızın boşa gitmesinin nedeni toprağımızı ve bu toprağın insanını iyi tanıyamamızdır.

Bu parçadan aşağıdakilerden hangisi çıkarılamaz?

A)İleri uluslar, bilim ve sanat alanlarında başarılı uluslardır.
B)Uluslar için, geçmişe bağlı kalmak da geçmişi reddetmek de sakıncalıdır.
C)Gelişmiş uluslar, geçmişleriyle uzlaşmış uluslardır.
D)Kendi ulusunu tanımadan girişilen yenileşme çabaları başarısızlıkla sonuçlanır.
E)Bilimde ve sanatta yaratıcılık kendi ulusunun koşullarını bilmekle sağlanır.

361)Çağdaş roman tekniklerinden ve Anadolu insanının destan, ağıt, masal ve türkülerinden yararlanarak oluşturduğu üslup, yazarı her bakımdan özgün ve çağdaş bir sanatçı kimliğine ulaştırmıştır. Kurduğu imge ve mit dünyası, benzetmeler, betimlemeler, doğanın tüm yönleriyle anlatımı, kullandığı dil, yerel sözcükler ve deyimler, atasözleri, yakarışlar ve sövgüler, onun anlatımını canlı ve etkileyici kılan özellikler olarak görünmektedir. Anlatımındaki özgünlük, düşle gerçeği, doğayla insanı iç içe vermedeki başarısından ve doğayı devingen biçimde anlatmasından kaynaklanmaktadır. Şiirsel anlatımı, olağanüstü düş gücü, binlerce yıllık geçmişi olan epik anlatımı modern romanın anlatım olanaklarıyla özgün bir senteze ulaştırması, onu başarılı kılan nitelikler arasındadır.

Bu parçada sözü edilen yazarla ilgili olarak aşağıdakilerden hangisine değinilmemiştir?

A)Şiirlerinde kahramanlık temasını ele aldığına
B)Sözlü anlatım geleneğinde var olan ürünlerden yararlandığına
C)Anlatımda özgünlüğe ulaştığına
D)Eserlerinde halk ağzındaki sözcüklere ve söz öbeklerine yer verdiğine
E)Geleneksel ve modern öğeleri kendine özgü bir şekilde birleştirdiğine

362)Ülkemizde turizmin yayla odaklı bir yapıya büründürülmesi yerine, yayla turizminin, diğer turizm çeşitlerini destekleyici bir yapıya dönüştürülmesine dönük bir politika benimsenmiştir. Bu politika çerçevesinde yayla turizmi merkezlerinin seçiminde bazı ölçütler belirlenmiştir. Bu ölçütler şunlardır: Yayla turizmi için seçilecek yerin doğal değerlere yönelik potansiyelinin zengin olması, sivil mimari karakterinin olması, kent merkezine ulaşımın kolay sağlanır olması, yöre halkının turizme yatkın olması, aktivitelerin ekonomik olarak sürdürülebilir olması.

Bu parçadan aşağıdaki yargılardan hangisine ulaşılabilir?

A)Türkiyede yayla turizmini turizmin merkezine koyan bir politika benimsenmiştir.
B)Türkiye, sahip olduğu doğal güzellikler bakımından yayla turizmine en elverişli ülkedir.
C)Yayla turizmi için seçilen yerlerin şehir merkezlerine ulaşımının sağlanması için gerekli alt yapı çalışmaları tamamlanmıştır.
D)Yayla turizmi için seçilecek yerdeki mimari yapıların tarihî eser niteliği taşıması gerekmektedir.
E)Bir yerin yayla turizmi için seçilecek olmasında orada yaşayanların turizme eğilimli olması da etkili olacaktır.

363)Bedri Rahmi Eyüboğlu Batılı ustaların etkisinde kalanlardan apayrı bir kişiliğe kavuşmuş sanatçılardandır. Onun her tür sanat etkinliğinde Anadolu insanının bakışı vardır. Ne yazık ki şiirleri, titiz bir ustalığın ürünü değildir. Belki Bedri Rahmi, resimle uğraşmaktan şiire yeteri kadar emek verememiştir. Bunun için folklor öğeleri, dizelerinde halk kültürüne özenen diğer şairlerin şiirlerinde olduğu gibi yama olarak kalmıştır.

Yukarıdaki parçada Bedri Rahmi Eyüboğlu ile ilgili olarak aşağıdakilerin hangisinden söz edilmemiştir?

A)Her sanat yapıtında Anadolu insanının bakış açısını yansıtmıştır.
B)Zamanın çoğunu resme ayırdığı için şiirleri yeterli ustalığa eşirememiştir.
C)Batıdan etkilenen sanatçılardan farklı bir yanı vardır.
D)Folklor öğelerini resimlerinde en gerçekçi yanıyla yansıtabilmiştir.
E)Şiirlerine halk bilimiyle ilgili unsurları sindirememiştir.

364)Tercümenin faydaları elbette söz götürmez. Başka ülkelerdeki insanların düşündüklerini o yolla öğreniriz. Dilimiz en çok o yolla genişler. Geleneği ne kadar zengin olursa olsun hiçbir ulus yalnız kendi yetiştirdikleri ile kalamaz; kalırsa bunalır, kısırlaşır.Yeni yeni şeyler yaratabilmek için sınırların ötesinden gelecek esinlerden kokular toplayacaktır tercüme. Gücü; o topladıklarını kendine uygun, kendine elverişli edebilmektedir. Biz de tercüme yoluyla edindiğimiz düşüncelerden kendimizi besleyecek azığı çıkaracağız.

Bu parçada tercümeyle ilgili olarak aşağıdakilerden hangisine değinilmemiştir?

A)Dil ve düşün dünyamıza katkı sağladığına
B)Başka ulusların fikir dünyasını öğrenme olanağı sağladığına
C)Yararının tartışılmaz olduğuna
D)Yeni üretimler için ilham kaynağı olduğuna
E)Ulusların kültür etkileşiminin ürünü olduğuna

365)Cumhuriyet Dönemi Türk şiirinin önemli isimlerinden olan Cahit Sıtkı Tarancı, kendine has şiir dili ve dünyası ile edebiyat tarihimizde önemli bir yer tutar. O, şiire bir ihtiras hâlinde sarılmış, şiir yazmaya başladığı lise yıllarından ölümüne kadar şair sıfatına sadık kalmıştır. Sırf bu sebepten, yazmış olduğu hikâyelerin dergi ve gazete sayfalarında kalmasına rıza göstermiştir. O, şair dostu Ziya Osman Sabaya yazdığı bir mektubunda, Şiir kıskanç bir sevgilidir. Onun üstüne gül koklanmaz, yâr sevilmez. demiştir. Cahit Sıtkı Tarancı, hakkında birçok inceleme ve araştırma yapılmıştır. Aralarında akademik çalışmaların da bulunduğu on kadar kitap, sayısız biyografi, makale ve tez; onun hayatını, farklı cephelerini, şiirini, şairliğini ve eserlerini anlatmaya ve aydınlatmaya adanmıştır.

Bu parçada Cahit Sıtkı Tarancıyla ilgili olarak aşağıdakilerden hangisine değinilmemiştir?

A)Anlatmaya bağlı edebî metinler oluşturduğuna
B)Şiir yazmaya genç yaşta başladığına
C)Dergi ve gazetelerde köşe yazıları yazdığına
D)Şiiri, diğer metin türlerinden daha çok önemsediğine
E)Yaşamı ve şiirleri hakkında birçok metin oluşturulduğuna

366)Onun resmindeki her yeni iz; yaşama, doğaya, insana yeni bir gözle bakışın yansımasıdır. Bu yeni gözle bakış insanı içine çeker. Burada renk, ışık farklı bir boyuttadır. Yalnız ortak olan bir yanı dipten dibe sezdirir. Bu onun resminin en belirgin yanıdır. Doğu-Batı sentezini ustaca kurması, ustaca kurulan ışık-renk alaşımı, dışa vurumda esas aldığı uyum, denge Öyle ki bu denge kurulurken figürlerle iç uyum onun iyimser yanını da simgeler adeta.

Bu parçada sözü edilen ressamla ilgili olarak aşağıdakilerden hangisine değinilmemiştir?

A)Resimleriyle birtakım mesajlar vermek istediğine
B)Doğu-Batı sentezini ustaca kurduğuna
C)Kişilik özelliğini tablolarına aktarabildiğine
D)Işık ve renk uyumu ile bir ahenk yarattığına
E)Yaşamı farklı bir gözle değerlendirdiğine

367)İnsanoğluyla tanışıklığı MÖ 3000li yıllara kadar uzanan kalay, gümüş griliğinde, kolayca levha veya tel hâlinegetirilebilen bir maddedir. Günümüzde otuz beş ülkede kalay madenciliği yapılmaktadır. Bilinen rezervlerin en az yarısı Güney Doğu Asyadadır. Anadoludaki en eski kalay madeni ocağı Niğde Celaller köyü civarındadır.

Bu parçada kalayla ilgili olarak aşağıdakilerden hangisine değinilmemiştir?

A)Kolay şekil verilebilen bir madde olduğuna
B)Varlığının çok eski zamanlardan beri bilindiğine
C)Kimyasal özelliklerinin gümüşle benzerlik gösterdiğine
D)Birçok ülkede madenciliğinin yapıldığına
E)Rezervlerinin önemli bölümünün Asya kıtasında bulunduğuna

368)Kendini beğenmek; insanın özünde, yaratılışında olan bir hastalıktır. İnsan, yaratıkların en zavallısı, en cılızıdır; öyleyken en gururlusu da odur. Kendini öteki yaratıklardan ayırıp kenara çeker, arkadaşlarına yukarıdan bakar.

Bu parçada, aşağıdakilerden hangisine değinilmemiştir?

A)İnsanın kendini beğendiğine
B)İnsanın çevresinden gittikçe uzaklaştığına
C)İnsanın diğer canlılara göre zayıf olduğuna
D)İnsanın gururlu olduğuna
E)İnsanın çevresindekileri küçümsediğine

369)Yazar, gerçek kişilere ve belgelere dayanarak işgal altındaki Anadolunun durumunu yansıtmış. Bunu yaparken edebî dile değil, standart dile başvurmuş. Nesnel bir tutum takınmış. Böylece tarihî metinlerin genel özelliklerine uygun bir metin ortaya çıkarmış.

Bu parçada sözü edilen yazarla ilgili olarak aşağıdakilerden hangisine ulaşılamaz?

A)İşgal altındaki Anadoluyu konu edindiğine
B)Standart dili kullandığına
C)Gerçek anlamlı sözcükler kullandığına
D)Tarihî metinlere uygun bir metin meydana getirdiğine
E)Anadolu insanının gerçekliğini öznel bir bakışla yansıttığına

370)Orhan Kemalin romanlarının olay örgüleri, Türkiyenin 19. yüzyılın sonlarından 1960ların sonuna kadarki tarihsel süreçte yaşadığı olguların edebiyat aynasındaki gerçek yansımaları üzerine kurulmuştur. Köyden kente göçler, tarımın geçirdiği değişim onun romanlarının başat temalarını oluşturur. Romanlarındaki sayfalar süren uzun diyaloglar, başarılı bir gözlem gücüyle oluşturulduğundan okuyucuyu hiç sıkmaz. Onun karakterleri, sıradan kişilerdir. O, bu kişilerden ölümsüz karakterler yaratmayı başarmıştır.

Bu parçada Orhan Kemalle ilgili olarak aşağıdakilerden hangisine değinilmemiştir?

A)Romanlarını gerçekçi bir bakış açısıyla kaleme aldığına
B)Tarihî roman türünde eserler verdiğine
C)Romanlarında uzun diyaloglara yer verdiğine
D)Roman kahramanlarını sıradan kişilerden seçtiğine
E)Eserlerinde toplumsal temalara değindiğine

371)Kitle iletişim araçları, toplumu yozlaştırma araçları hâline geldi. Kitle de zaten kültürel seçim yapabilecek bilinç düzeyine gelmediği için kendisine sunulanlarla yetiniyor ve sanatsal bir doyum gereksinmesi duymuyor. Televizyonlardaki en kötü programları bile sanat yerine koymaya hazır. Daha üst düzeyde bir talebi yok. Bu durum doğal olarak yazarda bir boşluk ve umutsuzluk yaratıyor. Düzelmesi konusunda görünürde umut ışığı da yok. Eğitimden gazeteye aynı kültürsüzlük şırıngası halkın her kesimine uygulanıyor.

Bu parçada aşağıdakilerden hangisine değinilmemiştir?

A)Kitle iletişim araçlarının toplumu olumsuz yönde etkilediğine
B)Halkın sanatsal bir beklenti içinde olmamasına
C)Halkı sanat ve kültür alanlarında bilinçlendirme yöntemlerine
D)Halkın kültürel seçim yapabilecek seviyede olmadığına
E)Kültürsüzlüğün toplumun tamamına aşılandığına

372)Eski şiir dergileri, edebiyat tarihimizi öğrenme açısından tezkireler kadar önemlidir. Ancak binlerce şiir dergisi henüz incelenmiş değil. Bunların bazısında birbirine cevap şeklinde şiirler de var ki o şiirler edebiyat tarihimiz açısından çok değerlidir. Üniversitelerin öğrencilere tez konusu vererek bu dergilerin değerlendirilmesine katkıda bulunabileceğini düşünüyorum. Böyle bir çalışma, genç edebiyatçıların geçmişi öğrenmeleri açısından da oldukça yararlıdır.

Bu parçada eski şiir dergileri ile ilgili olarak aşağıdakilerden hangisine değinilmemiştir?

A)Yeterince incelenmemiş olmalarına
B)İçeriklerine
C)Edebiyat tarihimizi aydınlatıklarına
D)Genç edebiyatçılara kaynak oluşturabileceğine
E)Düşünce yazıları içerdiğine

373)Stephan Hawking, dünyanın en çok satanlar listesine girmiş Zamanın Kısa Tarihi isimli kitabının özünü koruyarak daha rahat anlaşılır, teknik terimlerin daha az kullanıldığı ve sayfa sayısının düşürüldüğü bir kitap hazırlamış Leonard Mlodinow ile birlikte: Zamanın Daha Kısa Tarihi. Bu kitabın, Zamanın Kısa Tarihinin on milyondan fazla satmasından sonra yayıncılardan gelen talepler üzerine yazıldığı biliniyor. Kitabın içeriği, neredeyse birkaç ansiklopedi okumuşçasına donanımlı kılıyor okuyucuları. Kitapta çeşitli konularla ilgili bilgiler, eğlenceli örnekler ve çarpıcı resimlerle desteklenerek verilmiş. Sürükleyici ve etkileyici anlatımı sayesinde bir nefeste bitirebileceğiniz bu kitapta Albert Einstein, Galileo Galilei ve Isaac Newton gibi birçok bilim adamı hakkında kısa kısa bilgiler de verilmiş.

Bu parçada tanıtılan kitapla ilgili olarak aşağıdakilerden hangisine değinilmemiştir?

A)Fizik bilimini geniş kesimlere sevdirmek amacıyla yazıldığına
B)Zamanın Kısa Tarihine göre daha anlaşılır bir 0 dille kaleme alındığına
C)Doyurucu bir içeriğe sahip olduğuna
D)Sürükleyici ve etkileyici bir anlatımın olduğuna
E)Kimi bölümlerinin görsel öğelerle desteklendiğine

374)Kitaplar, insanın sıkıntılarına iyi geliyor. Hakiki okurların mutlu oldukları zamanlar, yüz binlerce kitabı bir arada görüp onların arasında gönüllerince gezebildikleri günler, yani kitap fuarlarıdır. TÜYAP İstanbul Kitap Fuarı, 25. yılını kutluyor. Biliyoruz, sadece İstanbulluların fuarı değil bu. Anadoludan da kitaba gönül düşürmüş pek çok okur, kalkıp o atmosferi yaşamak için TÜYAPa geliyor. Elbette hakiki okurun kitaplarla bir araya gelmesi, fuardan fuara olmuyor. Onlar aşinası oldukları kitapçıları fuarın kalabalığına tercih ediyorlar. Ancak, kitabın ana gündem olduğu bir haftayı ve o rengarenk insan, kitap, okuryazar selini görmek insanı iyileştiriyor.

Bu parçaya göre aşağıdakilerden hangisi söylenemez?

A)Fuarların renkli havasının insanlara iyi geldiği
B)Kitapların, insanların ruhsal yorgunluğunu giderdiği
C)Gerçek okurların; tanıdıkları kitapçıları, kitap fuarlarına tercih ettikleri
D)Kitap fuarlarının, gerçek okurları mutlu ettiği
E)TÜYAP Kitap Fuarına İstanbulluların daha çok ilgi gösterdiği

375)Ressam, şair ve yazar olan Bedri Rahmi Eyüboğlu, Güzel Sanatlar Akademisinde başlayan resim öğrenimini Pariste tamamladı. Daha sonra Türkiyeye döndü ve ölümüne dek Güzel Sanatlar Akademisinde ders verdi. Yerel yaşama ilişkin gözlemlerini; yazma, kilim gibi yerel kültürel değerlerdeki malzemeyle buluşturarak tablolarına yansıttı. Tablolar ve gravürlerin yanı sıra büyük boyutlu duvar resimleri, mozaikler ve seramik panolar yaptı. Halk kaynağından beslenen sanat anlayışı şiirlerinin de temeli oldu. Şiirlerinde; masallardan, söylencelerden, türkülerden yararlanarak doğa tutkusunu, insan sevgisini, yaşama sevincini, sosyal sorunları yansıttı. Yazıları; Gece Yarısı, Dost Dost, İnsan Kokusu ve Resme Başlarken adlı kitaplarda toplandı.

Bu parçada Bedri Rahmi Eyüboğlula ilgili olarak aşağıdakilerden hangisine değinilmemiştir?

A)Güzel sanatların birden çok alanında eser verdiğine
B)Şiirlerinde birbirinden farklı birçok temayı ele aldığına
C)Yazılarında masal, söylence türkü gibi halk edebiyatı ürünleri hakkında bilgi verdiğine
D)Eğitim hayatının bir kısmını yurt dışında geçirdiğine
E)Yerel yaşama ilişkin gözlemlerini resimlerine yansıttığına

376)Önemli şahsiyetlerin ölüm yıldönümlerinde ah vah ederek törenler düzenlemek bizde adettendir. Takdir hislerimizi onlara yaşarken söylemekten nedense çekinir, küskün bir halde köşelerine çekilmelerine göz yumarız. Elbette bilimde, fikirde, sanatta önemli başarılara imza atmış insanlar, kendi değerlerinin farkındadırlar ve hatırlanmadıkları için kızmaz, bunu yeni kuşakların değerbilmezliğine vererek gülüp geçerler. Asıl kaybedenler, onların derin bilgilerinden ve deneyimlerinden yararlanmayı bilmeyenlerdir.

Bu parçada aşağıdakilerden hangisine değinilmemiştir?

A)Önemli kişileri ölümlerinin ardından dövünerek anmayı gelenek haline getirdiğimize
B)Beğendiğimiz kişilere kendileriyle ilgili değerlendirmelerimizi söylemediğimize
C)Büyük başarıların sahibi olan kişilerin kendi değerlerinden emin olduklarına
D)Büyük sanatçılara ya da bilim adamlarına hak ettikleri ilgiyi göstermeyenlerin, bu tutumlarından dolayı zararda olduklarına
E)Yeni kuşakların değerbilmezliği yüzünden nitelikli insanların eskisi kadar yetişmediğine

377)Deneme; makale, fıkra ve sohbet gibi bir fikir yazısıdır ama ne makale ne fıkra ne de bütünüyle sohbet niteliği gösterir. Başlı başına bir yazı çeşidi olarak karşımıza çıkar. Kesin kurallara sahip değildir. İddiacı ve ispatlayıcı bir havası yoktur.

Bu parçada denemenin hangi yönünden söz edilmemiştir?

A)Düşünce yazısı oluşundan
B)Diğer türlerle benzerliğinden
C)Belli kurallara dayanmamasından
D)Uzun bir yazı türü olmamasından
E)Bir düşünceye inandırma özelliği taşımamasından

378)Tanzimat öncesi edebiyatımızda biyografilere rastlamıyoruz. Destansal ve tarihsel nitelikteki yapıtlar, dönemin önemli kişileri üzerine biyografik bilgileri içermekle birlikte, bu türün kapsamına uygun düzeyde değildir. Dönemin şairleri üzerine yazılmış olan, kısa biyografik bilgileri içeren tezkireler ise sistematik nitelik taşımazlar.

Yukarıdaki paragrafta aşağıdakilerden hangisine değinilmemiştir?

A)Tanzimat öncesinde biyografik eserlere rastlanmadığına.
B)Tanzimat öncesinde yazılan destansal ve tarihsel nitelikteki eserlerde biyografik bilgilere yer verildiğine
C)Tanzimat öncesi yazılan eserlerdeki biyografik bilgilerin bu türü kapsayacak düzeyde olmadığına
D)Tanzimattan sonra yazılan biyografik eserlerin çok başarılı olduğuna
E)Dönemin şairlerini tanıtan tezkirelerin sistematik olmadığına

379)Yazarın en tanınmış eseri "Ayaşlı ve Kiracıları" adlı romanıdır. 1934 yılında yazılan bu roman, Cumhuriyet'in ilk yıllarında, başkent Ankara'dan insan manzaralarını sergiler. Yazar, o yılların Ankara'sının toplumsal manzaralarını, insan tiplerini anlatmak için en uygun yol olarak bir pansiyonu kurgulamakta son derece başarılıdır. Böylelikle, toplumun birçok kesiminden insanın gelip geçtiği mekâna, Anakara'nın bir simgesi olma görevini de yüklemiş olur. Romanda, o yılların Ankara'sını oluşturan toplumsal yapı, devletle ve birbiri ile ilişkileri içinde, bir fotoğraf duruluğunda, yansız ve gözleme dayalı bir tutumla anlatılmıştır.

Bu parçadan, Ayaşlı ve Kiracıları adlı eserle ilgili olarak aşağıdakilerden hangisine ulaşılamaz?

A)Gerçekçi bir anlayışla kaleme alındığına
B)Yazarın tek romanı olduğuna
C)Cumhuriyet'in kurulduğu yılların toplumsal yapısını yansıttığına
D)Olayların bir pansiyonda geçtiğine
E)Toplumun değişik kesiminden insanların anlatıldığına

380)Garipçiler, şiirin her yerde görülen basit şeyleri anlatması gerektiğini savunmuşlar ve bu görüşü şiirlerinde uygulamışlardır. Şiirlerinde esprili bir üslup benimseyerek, aydınları bırakıp halka yönetmişlerdir. Şiirde, ölçü, kafiye, bent gibi öğeleri yok saymışlardır. Serbest şiirin egemen olmasında etkin olmuşlardır. Düzyazıda şairaneliğe kaçmadan, mecazsız bir söyleyiş geliştirmiş, soyut temalar yerine somut temaları işlemişlerdir. Yapıtlarında yaşama sevinci, tabiat sevgisi, çocukluğa dönüş, ölüm, insan sevgisi, aşk gibi konulara yer vermişlerdir.

Bu parçadan Garipçiler ile ilgili olarak aşağıdakilerden hangisi çıkarılamaz?

A)Şiire nükteli bir söyleyiş getirdikleri
B)Küçük ve sıradan şeyleri şiirin teması yaptıkları
C)Şiire ait biçimsel özellikleri terk ettikleri
D)Kapalı ve simgesel bir söyleyişe başvurdukları
E)Düzyazıda soyut temalardan kaçındıkları

381)Rıfat Ilgazın şiirindeki değişme, Türkiye ve dünya şiirindeki devinime bağlıdır. Dünya şiirindeki değişmeler onun yeteneğine ve birikimine bağlı olarak şiirine yansımıştır. Şair, şair olmak için artı bir çaba gösterir, ömür boyu bir bedel öder. Ilgaz da birçok bedel ödemiştir. Onun şiirinin ileri gitmesi, zamanın şiirsel duyarlığının peşini bırakmamasıyla olanaklı hâle gelmiştir.

Bu parçadan Rıfat Ilgaz ile ilgili aşağıdakilerden hangisi çıkarılamaz?

A)Dünyadaki şiir hareketlerine bağlı olarak şiirinde değişmeler görüldüğü
B)Dünyadaki değişmeleri yeteneği ve birikimini kullanarak şiirine yansıttığı
C)Şair olmak için özel bir çaba gösterdiği
D)İçerik değişikliğine bağlı olarak dilinin de değiştiği
E)Zamanının şiirsel duyarlılığını yakından izlediği

382)Bu sanatçının şiirindeki yaşam tadı bütün şiirlerindeki ruhu da temsil eder. Hayata, aşka, dostluğa, arkadaşlığa, denize ve söze, sözcüklere ithaf ettiği her şiirinde; yaşam tadı neşe ya da hüzün olarak, şefkat ya da özlem olarak çıkar karşımıza. Şiirlerinden duyulan haz sahicidir. Çünkü, sözü sahicidir. Dahası, şiirleri, salt içerdikleri yaşantı zenginliğinden ötürü değil, yaşamla ve insani değerlerle yüklü oldukları için de böyledir, bu.

Bu parçadan, sözü edilen sanatçıyla ilgili aşağıdakilerden hangisi çıkarılamaz?

A)Bütün şiirlerinde yaşamın tadını duyurduğu
B)Şiirlerinin yaşantı zenginliği içerdiği
C)Şiirlerinin insani değerlerle yüklü olduğu
D)Biçimsel öğelere değer verdiği
E)Değişik konularda şiirler yazdığı

383)Bilge hiçbir şeyi kötüye yormaz, başına gelenden ötürü kendinden başka sorumlu aramaz ve in­sanların hatalarını, onların kötülüklerine yormaz. Başkalarını ne sözleri ne de yüzünün ifadesi ile suçlamaz ve başına gelen her kötülüğü, iyi niyetli bir yorumla hafifletir. Kendisine yapılan hakaret ve kötülükleri değil, hizmet ve iyilikleri anımsar.

Bu parçada bilge ile ilgili olarak aşağıdakilerden hangisine değinilmemiştir?

A)Sorumluluklarını yerine getirdiğine
B)Olaylara iyimser bir gözle baktığına
C)İnsanları yaptıkları iyilikleriyle hatırladığına
D)Hatalarının sorumluluğunu üstlendiğine
E)Başkalarını suçlamaktan kaçındığına

384)Garip akımı, Türk şiirinde o güne kadar yer etmiş kalıp ve anlayışlardan kurtulmak gerektiğini savunur ve biçimciliğe, duygusallığa karşı çıkıp söyleyiş güzelliğini esas alır. Basmakalıp söyleyişe başkaldırın Türk şiiri ile çağdaş Batı şiirleri arasında bir köprü kurar. Günlük dilin yaygın söz­cükleriyle kurulmuş, yalın bir dille, o zamana değin şiirde hemen hiç söz konusu edilmeyen ama her gün yaşamımızı çevreleyen olayları ve nesneleri yansıtır bu şiir. Bu akımın başlattığı çığırdan yürüyen öbür ozanlar, gittikçe daha gelişmiş, daha derin, daha kapsamlı bir şiire yönelirler.

Bu parçada Garip akımı ile ilgili aşağıdakilerden hangisine değinilmemiştir?

A)Türk şiirinin olanaklarını artırdığına
B)Geleneksel şiir anlayışına karşı çıktığına
C)Edebiyatta yeni bir şiir geleneği başlattığına
D)Yeni bir şiir dili kurduğuna
E)Türk edebiyatında hiç işlenmeyen konulara yer verdiğine

385)Hüseyin Rahmi Gürpınar, Tercüman-ı Hakikat'te bölümler hâlinde yayınlanan ilk romanı "Şık" ile yaygın bir üne sahip olmuştur. Romanlarında, Tanzimat'tan Cumhuriyet sonrasına kadar, toplumsal değişimin bütün evrelerini, İstanbulun gündelik yaşamını temel alarak işlemiştir. Başlangıçta realist, giderek natüralist bir tutumla, toplumdaki her türlü sosyal dengesizliğe dikkat çekmiştir.Ustaca kurgulanmış diyalogları, sade dili, canlı anlatımıyla herkesin kolayca okuyup anlayabileceği romanlar yazmıştır. Popüler edebiyatın başarılı bir temsilcisi olmuştur.

Bu parçada Hüseyin Rahmi Gürpınar'la ilgili olarak aşağıdakilerden hangisine değinilmemiştir?

A)Eserlerinde kolay anlaşılan bir dil kullandığına
B)Romanlarında günlük yaşamı yansıttığına
C)Şık adlı romanı ile ünlendiğine
D)Edebiyatımızdaki popüler yazarlardan olduğuna
E)Eserlerini yalnızca Tercüman-ı Hakikat adlı gazetede yayınladığına

386)Şair, oyun yazarı, romancı, denemeci olarak edebiyat tarihimizde yerini alan sanatçı, yazın yaşamına şiirle girdi. Asıl ününü şiirleriyle yakaladı. Şiirlerinde samimi, canlı, akıcı bir anlatım kullandı. Türkçeye yeni ve sağlam bir şiir dili kazandırdı, ilk şiirlerini aruzla yazsa da sonradan heceye geçti. Halk edebiyatının nazım biçimleri ile modern şiir anlayışını birleştirerek çok güzel şiirlere imza attı.

Bu parçada sözü edilen sanatçıyla ilgili olarak aşağıdakilerden hangisine değinilmemiştir?

A)Farklı türlerde yapıtlar ortaya koyduğuna
B)Daha çok, şiirleriyle tanındığına
C)Halk edebiyatı şiir türlerini çağdaş bir yorumla kullandığına
D)Heceyi aruz ölçüsünden daha başarılı kullandığına
E)Yenilikler içeren şiir dilinin oldukça sağlam olduğuna

387)Hayatı hakkında fazla bilgi bulunmayan Karacaoğlan, âşık edebiyatının büyük şairlerindendir. 17. yüzyılda Çukurova'da yaşamış ve sanat gücüyle kendinden sonraki birçok ozanı etkilemiştir. Yaşadıklarını, hissettiklerini şiirlerinde coşkun bir şekilde dile getirmiştir. Gurbet, sıla, aşk ve tabiat, şiirlerinde sıkça kullandığı temalardır. Türkçe, onun şiirlerinde en saf, en yalın, en güzel haliyle kendini göstermiştir.

Bu parçada Karacaoğlan ile ilgili olarak aşağıdakilerden hangisine değinilmemiştir?

A)Şiirlerinde güzel bir Türkçe kullandığına
B)Yaşamıyla ilgili bilgilerin yetersiz olduğuna
C)Koşma türünün en başarılı ozanı olduğuna
D)Aşık edebiyatının önemli şairlerinden biri olduğuna
E)Şiirlerinde bireysel konulara yer verdiğine

388)Çevirisini yaptığım kimi yazarlar, beğenisine güvendiğim sanatçı arkadaşlarımın önerisiyle  ötekileri kendim seçtim. Seçimimin özel bir amacı yoktu. Ama ben bu yazarların üslupları arasında önemli ayrımlar yakalamış, hepsini yazış  özellikleriyle dilimize aktarmaya çalışmıştım. Para kazanmak için başladığım bir iş, sonunda yazarlığımın gelişmesine yardımcı oldu.

Bu parçada yazar aşağıdakilerden hangisine değinilmemiştir?

A)Dünya çapında ün kazanmış yapıtları çevirdi­ğine
B)Özel bir amaca yönelik bir seçim yapmadığına
C)Çevirisini yaptığı yazarların üsluplarını aktar­maya özen gösterdiğine
D)Çeviriye para kazanmak amacıyla başladığına
E)Çevirdiği yazarların, kendi yazarlığını olumlu yönde etkilediğine

389)Kayıp eşyalarınızı kolayca bulmak için elinize geçen düğme, vida, toka gibi küçük eşyaları saklayabileceğiniz sevimli bir kapaklı kutu edinin. Bunu yaptığınızda, evdeki herkes ilk olarak nereye bakacağını bildiğinden kayıp eşyaları bulmak zor olmayacaktır. Evinizin girişi için de buna benzer bir yöntem uygulayabilirsiniz. Şapka, bere, eldiven, fatura vs. saklamak için eski kumaş parçalarından pratik bir cepli düzenleyici dikebilir ve antredeki karışıklığın önüne geçebilirsiniz.

Bu parçadan hareketle kayıp eşya kutusuyla ilgili olarak aşağıdakilerden hangisi söylenemez?

A)Evdeki küçük eşyaları toplamak için bir kutu edinilmeli.
B)Kaybolan eşya için ilk bu kutuya bakılacaktır.
C)Evimizin girişi için de bir kutu yapabiliriz.
D)Evlerimiz küçük olduğu için eşyalarımız evlerimize sığmıyor.
E)Bu kutular evimizdeki karışıklığı da önlemiş olur

390)Osmanlının son döneminde aydın da halk da kitaba önem veriyordu. Çevirilerin hızlanıp kültürel canlanmanın yaşandığı bu dönemde Yusuf Kâmil Paşa, "Telemak" çevirisini tamamlar ve önsözünde "Bu kitap var oldukça güzelliklere kapı aralasın, insanların zihinlerine ışık tutsun." diye temennide bulunur. Bu satırları ne zaman hatırlasam hüzünlenirim. O zamanlar biz, kitapların yaşaması ve işlevini yerine getirmesi için çabalayan bir toplumduk. Aydınlarımız, "başkalarının kitabı, benim kitabım" diye ayrımlar yapmadan kitapların daha çok okunması için emek harcardı. Halk da bu kitapları severek, isteyerek okurdu.

Bu parçada Osmanlının son dönemiyle ilgili olarak aşağıdakilerin hangisinden söz edilmektedir?

A)Çok fazla kitap basıldığından
B)Toplumun, kitaba çok önem verdiğinden
C)Kitap okuma oranının çok yüksek olduğundan
D)Aydınların yazmaktan çok, kitap okumaya önem verdiğinden
E)Kitap okuma konusunda aydınla halk arasında büyük bir mesafenin olduğundan

391)Bu sanatçı, dilci, düşünür ve şair kimliğiyle ön plana çıkar. Çağdaş şiirimizi yeni ses ve söyleyiş olanaklarıyla zenginleştirir. Halk şiiri ve hece öğelerinden, türkülerden, tekerlemelerden yararlanır. Bilinçaltının ve sezgilerin derinliklerinden, kişinin ve toplumun en güncel sorunlarına kadar insan evren, zaman, doğa, varlık, yokluk, tarih ve toplum konularında ölçüsüz genişlikte bir konu zenginliğine sahiptir. Çağdaş şiirimize niceliksel ve niteliksel olarak büyük anlatım olanakları kazandıran şiirleriyle, son yüzyıl Türk şiirinin dünya ölçeğinde büyük değerlerindendir.

Bu parçada sözü edilen sanatçıyla ilgili olarak aşağıdakilerden hangisi söylenemez?

A)Çağdaş Türk şiirine katkı sağladığı
B)Türk şiirinin en çok eser veren sanatçısı olduğu
C)Şiirlerinin içerik bakımından oldukça zengin olduğu
D)Bireysel konuların yanında toplumsal konularda da şiirler yazdığı
E)Şiirlerinde Halk şiirinin olanaklarından yararlandığı

392)Okurlar, yazarı hikâye ve romanlarda ete kemiğe büründürdükleri kahramanlar gibi kusursuz düşünürler. Bir yazarın, edebiyat adamının da kusurları, hatta birtakım saplantıları olabileceğini akıllarına getirmezler. Getirseler de bu kusurları onlara yakıştıramazlar. Bir gün karşılaştıklarında ise hülyalarının yıkıldığını görüp mutsuz olurlar.

Bu parçada aşağıdakilerin hangisinden söz edilmiştir?

A)Okurların, sanatçılar gibi olmak istediğinden
B)Okurların, sanatçıların da kusurları olabileceğini bilmesi gerektiğinden
C)Yazar ve şairlerin kusursuz eserler verdiklerinden
D)Sanatçıların, okurların görmek istediği gibi olması gerektiğinden
E)Okurların, sanatçılarla iyi bir iletişim kuramadığından

393)Okullarda medya okuryazarlığı dersi başladı. Dersler, önceden belirlenmiş bazı okullarda, konuyla ilgili eğitim almış sosyal bilgiler öğretmenleri tarafından veriliyor. Bu derste hedeflenen başarı yakalanırsa birkaç yıl içinde bütün okullarda medya okuryazarlığı dersi okutulacak. Medya okuryazarlığı dersleri bireysel gelişime ve uzun vadede toplumsal ilerlemeye şüphesiz büyük katkı sağlayacak. Medya okuryazarlığı otuz yılı aşkın süredir Kanada, ABD, Avustralya ve tüm Avrupa ülkelerinde gittikçe önem kazanıyor ve okullarda zorunlu ders olarak okutuluyor.

Bu parçadan medya okuryazarlığı dersiyle ilgili aşağıdaki yargıların hangisi çıkarılamaz?

A)Medya yazarları tarafından verildiği
B)Bazı ülkelerde uzun zamandır uygulandığı
C)Bireysel ve toplumsal gelişime katkı sağlayacağı
D)Ülkemizde sadece belirli okullarda uygulandığı
E)İleride yaygınlaştırılmasının söz konusu olduğu

394)Yazmaya, Yahya Kemal Beyatlı'nın yönettiği bir dergide başladı. Daha sonra, yalnızca deneme ve eleştiri türünde ürünler verdi ve çeviriler yaptı. Eski Türk edebiyatı ile çağdaş Batı edebiyatını inceledi. Yeni bir kültür, edebiyat ve dil arayışı içinde oldu. Bu arada, eleştirinin okura sezinleyemediği güzellikleri tanıtması gerektiğini savundu. Kendi türettiği sözcükleri, devrik tümceleri ve kendine özgü biçemiyle dili bir uygarlık sorunu olarak ele aldı. Kişisel yönü ağır basan yazılarındaki kuşkucu ve cesur tavrıyla pek çok genç yazarı etkiledi.

Bu parçada, söz konusu sanatçıyla ilgili olarak aşağıdakilerin hangisine değinilmemiştir?

A)Kendine özgü bir anlatım biçimi geliştirdiğine
B)Yazılarıyla genç sanatçıları etkilediğine
C)Yazılarında kendi türettiği sözcüklerden yararlandığına
D)Şiirlerinde Yahya Kemal'den etkilendiğine
E)Değişik türlerde eser verdiğine

395)'40 Kuşağı' şairleri, yazılanın şiir olması için, onda, öteki yazın türlerinden farklı bir şeylerin olması gerektiğinin ayrımındadır kuşkusuz. O ayrım, o tat, şiiri daha etkili kılmaktadır. Peki nedir şiiri farklı kılan? Şiirin kendine özgü estetik yapısıdır tabii ki. Ama '40 Kuşağı' şairleri bu özelliğin ayrımında olmalarına karşın, estetik incelikleri çok fazla da önemsemediler. Çünkü onların öncelikli amacı, söylenmesi gerekeni bir an önce dile getirmek, yaşamı kısa dönemde değiştirip dönüştürmekti.

Bu parçada yazar, 40 Kuşağı sanatçılarıyla ilgili aşağıdakilerden hangisine değinmemiştir?

A)Şiiri öteki yazın türlerinden ayıran özelliklerin neler olduğunu bildiklerine
B)Topluma yararlı olmaktan çok, sanatsalı yakalamayı önemsediklerine
C)Şiire özgü estetik yapıyı göz ardı ettiklerine
D)Söylenmesi gerekeni tez elden ortaya koymayı amaçladıklarına
E)Şiiri daha etkili kılmanın gerekli olduğunu bildiklerine

396)Ahmet Hamdi Tanpınar'ın "Huzur"u, Romanı Rolland'ın deyişiyle söylersek, bir tür müzikal romandır. Hiç kuşkusuz, Tanpınar "Huzur"u bir müzik formuna göre düzenlemeye çalışmış. "Huzur"un yapısıyla bir senfoninin yapısı arasında paralellikler olduğu biliniyor. Huzur, dört bölümden oluşmaktadır. Bu bölümlerin her birine farklı bir duygu, bir ruh hâli egemendir. Bir kesinlik iddiası gütmeden diyebiliriz ki, birinci bölüm sıkıntılı, ikincisi neşeli, üçüncüsü melankolik, dördüncüsü ise çok sıkıntılı.

Aşağıdakilerden hangisi, bu parçada sözü edilen eserin bir özelliği değildir?

A)Dört bölümden meydana gelmesi
B)Bir senfoninin yapısına benzemesi
C)Ağır ve sıkıntılı bir üslubunun olması
D)Her bölümünün, ayrı bir duyguyu yansıtması
E)Müzikal roman türünde kaleme alınması

397)Yazın yaşamına Servet-i Fünun dergisinde başlayan sanatçı, Meşale dergisinde toplanan yedi şairin oluşturduğu Yedi Meşaleciler grubuna girmiş, ilk şiir kitabı "Birinci Perde"yi grubun ortak şiir kitabı Yedi Meşale ile aynı yıl çıkarmıştır. Şairliğinin yanı sıra öykü, roman, oyun, deneme ve inceleme yazarı olarak da tanınan sanatçı, özellikle alanlarında hâlâ aşılamamış olan monografik incelemeleri ile haklı bir ün edinmiştir. Edebiyat tarihçiliğimizin bu çalışkan ve alçakgönüllü ustasının, bu konuda kaleme aldığı Edebiyat Kapısı, hem edebiyata hem de usta bir edebiyat tarihçisine saygıyla okunması gereken bir kitap.

Bu parçada sözü edilen sanatçı ile ilgili olarak aşağıdakilerden hangisi söylenemez?

A)Yedi meşaleciler topluluğuna katıldığı
B)Monografi türünde çok başarılı olduğu
C)Edebiyat tarihi alanında çalışması bulunduğu
D)İlk şiirlerini Yedi Meşale adlı dergide yayınladığı
E)Değişik türlerde eserler verdiği

398)Bugüne kadar insanların sanattan farklı beklentileri olmuştur. Sanatın neyin hizmetinde olması gerektiğini Tolstoy'un şu tarifi çok açık bir şekilde ortaya koyuyor: "Sanat, güzelliğin ifadesidir." Aynı gerçeğe realizmin kurucusu Flaubert şöyle bir cümleyle dokunur: "Hiçbir anlam ifade etmeyen güzel bir mısra, bir anlam ifade eden fakat daha az güzel olan bir mısradan çok üstündür."

Bu parçadan aşağıdaki yargılardan hangisine ulaşılabilir?

A)Tolstoy ve Flaubert dünya edebiyatındaki ünlü şairlerdir.
B)Sanat, tarih boyunca insanların beklentilerine karşılık vermiştir.
C)Her sanatçı, sanatını farklı amaçlara hizmet için kullanmıştır.
D)Sanatın tek gayesi bir güzellik ortaya koymaktır.
E)Toplum yararına kullanılmayan hiçbir sanat, kalıcı olamamıştır.

399)Tutunamayanlar, Türkiyede geleneği olmayan bir roman tarzının oldukça başarılı bir örneği. İlk bakışta belki çok dağınık, çok keyfi. Okuyucuda, yazar aklına geleni yazmış gibi bir izlenim bırakabilir. Oysa bu dağınık  görünüşlü malzeme titiz bir seçmeyle toplanmış ve rastgele değil, yapısal bir bütünlük meydana getirecek biçimde örülmüş. Oğuz Atayın bu ilk romanı, özellikle roman kuruculuğunda başarılı bir yazarın habercisidir.

Bu parçada aşağıdakilerden hangisine değinilmemiştir?

A)Tutunamayanlar romanının başarılı bir kurguya sahip olduğuna
B)Tutunamayanların yenilikçi ve özgün bir roman olduğuna
C)Birbirinden kopuk gibi görünen ayrıntıların romanın iç yapısında birleştiğine
D)Oğuz Atayın edebiyatımıza alışılmışın dışında bir roman kazandırdığına
E)Tutunamayanların güç okunur, anlaşılması zor bir roman olduğuna

400)Onca biçim değişikliği ile anlatı türünün doruğuna yerleşen roman, Balzac'tan beri büyük edebi türler arasında ön sıraları almıştır. Sinema ve televizyondan etkilendiği gibi, onlara da zengin bir birikim sağlamaktadır. İnsanın anlatılması, hayat kesitlerinin sergilenmesi, iç ve dış gerçekliğin birlikte anlatımı, yazarına olduğu kadar, romanda kendi dünyasını bulan okura da heyecan vermektedir.

Bu parçadan aşağıdaki yargıların hangisi çıkarılamaz?

A)Roman anlatı türünün en üst noktasıdır.
B)Romanda, gerçek hayattan bölümlere yer verilir.
C)Romanın, sinema ve televizyona bir katkısı yoktur.
D)Diğer sanat dallarıyla etkileşim içinde olduğu
E)Romanın konusu, insan ve çevresi olduğundan okurda ilgi uyandırır

401)Yetmişli yıllar ve sonrasında öykücülük itibariyle tema çeşitlemesi, konu açılımı, yeni biçim ve üslup denemesi denildiğinde ilk olarak yazarımız akla gelir. Sanatçı, yeni konular yakalamakta ve onları yeni bir öyküsel içerikle sunmakta hiç zorlanmamış; pabucu yarım bir hamalı, kanadı kırık güvercini dahi aynı özenle öykülemiştir. "Ressam gözü" değerinde bir bakış, inceleme ve gözlemleme yetisi vardır onda.

Bu parçadan yazarla ilgili aşağıdaki yargılardan hangisi çıkarılamaz?

A)En basit konuları bile özenle anlatmıştır.
B)Öykülerinde gözleme dayalı bir anlatım vardır.
C)Yeni anlatım şekilleri deneyen yazarların başında gelir.
D)Kendisinden önce işlenmemiş konuları öykülemiştir.
E)Öykücülüğü diğer sanat dallarından ön planda tutmaktadır.

402)Masalların, çok defa yazılı metinleri olmadığı halde, büyük  bir yaşama ve yayılma gücü var. Bence, bu gücün asıl kaynağı insan ruhunda tatmin edilmeden kalan istekler, birikmiş bunalımlardır. İnsanoğlu, zaman zaman güneşi durdurmak, dağları ortadan kaldırmak istemiştir. Masallar onun bu isteğine cevap verebilmiştir. Masallarıdaha çok çocukların dinlediğini hatırlayıp aldanmayalım. Unutmayın, onları koca koca adamlar uyduruyor.

Bu parçada masalla ilgili olarak aşağıdakilerden hangisine değinilmemiştir?

A)Daha çok çocuklara hitap ettiğine
B)Sözlü edebiyat ürünü olduğuna
C)Uzun soluklu bir yazınsal tür olduğuna
D)Çocukların iç dünyalarını şekillendirdiğine
E)İnsanların, gerçekleştiremedikleri isteklerini masallarda bulduğuna

403)Türk edebiyatını önemli ölçüde etkileyen Servet-i Fünun akımında, eski edebiyatı reddedip özellikle Batı'dan gelen hikâye, roman türlerinde yoğunlaşma vardır. "Sanat, sanat içindir." anlayışını benimseyen Servet-i Fünun yazarları, eserlerini halk için değil de aydınlar için vermeye gayret etmişlerdir. Bu gayret, onları toplumsal sorunlardan uzak ve milli duygulardan yoksun eserler vermeye yöneltmiştir. Dilde yine halkın anlamadığı yabancı sözcüklerle dolu, özellikle Fransızca sözcükleri çevirmek yerine, olduğu gibi kullanmayı tercih eden bir üslup geliştirmişlerdir.

Bu parçada, Servet-i Fünun sanatçılarıyla İlgili olarak aşağıdakilerden hangisi söylenemez?

A)Daha çok düzyazı türünde yapıtlara ağırlık verdikleri
B)Yapıtlarında, yabancı ülkelerde geçen olayları ele aldıkları
C)Yapıtlarını halktan kopuk bir dille oluşturdukları
D)Eski edebiyatı kabul etmedikleri
E)Yeni türlerde yapıtlar verdikleri

404)Çok dergi çıkardı bir zamanlar. Kötünün yanında iyisi, yaşın yanında kurusu da bulunurdu; ama bunlar daha bir dirilik, çeşitlilik katardı yazınımıza. Çok eskilere gitmeden Dost'u, Yeni Dergi'yi, Yeni Ufuklar'ı anımsayalım. Birinde olmazsa öbüründe yürek hoplatacak bir şiir, bir öykü, düşündürecek bir yazı, umutlandıracak bir yeni ad bulunurdu. Yazınsal olanla olmayanı ayırt eden, ustalara saygıyla yenilere hoşgörüyle sayfalarını açan bu dergiler, geniş okur kitlelerine sahipti. Ne yazık ki günümüzde böyle dergilere sahip değiliz.

Bu parçada sözü edilen dergilerle ilgili olarak aşağıdakilerden hangisi söylenemez?

A)Nitelik bakımından farklılık gösterdikleri
B)Yazın yaşamına canlılık kattıkları
C)Genç yeteneklerle deneyimli sanatçıların yazılarına yer verdikleri
D)Büyük bir okuyucu kesimine seslendikleri
E)Okurları belli düşüncelere yönlendirdikleri

405)Yahya Kemal, uzun sıkıntılar sonucu örneğini verdikten sonra, onun ortaya koyduğu kalıp üzerine yüzlerce şiir döktürmek doğru değildir. Zaten günümüzün şairi, ilhamını hazır söyleyiş kalıplarına dökmeye yanaşmıyor. Kendi iç sesini duyurmaya, şiirine içinden gelen öz ahengi vermeye çalışıyor. Emin olun ki eski ustalardan daha az çalışmıyor. Yapmacıklığın her türlüsünden uzak duruyor. Şiirde de zoraki süsler, yapmacık hünerler artık ilgi görmüyor. Yalnız şekilde mi, şiirin özünde de öyle. Bugünün şairi, büyük laflar etmekten hoşlanmıyor, kendini öteki insanlardan apayrı, bambaşka bir insan olarak görmüyor.

Bu parçaya göre aşağıdakilerden hangisi günümüz şairinin özelliklerinden biri değildir?

A)Yeni anlatım biçimleri bulmaya çalışmak
B)Kendini toplumdan biri olarak görmek
C)İçten bir anlatımla yapıtlarını oluşturmak
D)Yalın bir anlatımı tercih etmek
E)Kısa sürede üne kavuşmayı istemek

406)Sanatçımızın çok akıcı bir dili var. Cümleleri ustaca kuruyor, söyleyeceğini hemen söylüyor. Kısa, vurucu, karşısındakinin kolayca anlayabileceği şekilde diziyor sözcükleri. Az cümle, az sözcükle çok şey anlatabilen bir yazın adamı çıkıyor karşımıza. Yazdıklarında ne sözcük savurganlığı görünüyor ne de konu dağınıklığı. Her şey yerli yerinde: sözcükler, cümleler, noktalamalar, yazım kuralları... Bu özeni yazıların başlığından itibaren her yerinde görebiliyorsunuz. Demek ki yazar, dile egemen olunca okurun elinden düşürmediği böyle güzel yazılar çıkıyor ortaya.

Bu parçada sözü edilen sanatçıyla ilgili olarak aşağıdakilerden hangisine değinilmemiştir?

A)Dili etkili ve anlaşılır bir şekilde kullandığına
B)Yoğun bir anlatıma sahip olduğuna
C)Gereksiz uzatmalara yer vermediğine
D)Yazılarında, yaşadıklarından kesitler sunduğuna
E)Yazılarının sürükleyici bir söyleyişe sahip olduğuna

407)Günümüzde sanat eseri ve eleştiri birbirinden ayrılamaz iki kavramdır. Sanat, bir yaratma işidir; ama eleştiri için aynı şey söylenemez. Gerçi eleştirinin de yaratıcılık olduğunu söyleyenler az değildir. Oysa her eser "bir tek"tir. Bir benzeri başkası tarafından oluşturulamaz. Hiçbir eleştirmen, sanatçının daha önce geçirdiği ruhsal serüvenleri, araştırmaları "aynıyla" yaşayamaz. Çünkü her eser sayısız koşulların ürünüdür. Eleştirmende yaratma değil; anlama, çözümleme, yorumlama, yargılama gücü vardır.

Bu parçadan aşağıdakilerden hangisi çıkarılamaz?

A)Eleştirmenle sanatçının taşıması gereken özellikler aynı değildir.
B)Sanat yapıtı bir birikimin sonunda oluştuğu için birebir aynısı oluşturulamaz.
C)Eleştirmen yeni bir eser ortaya koymaz, var olan eseri yorumlar.
D)Eleştirmendeki yaratıcılık sanatçınınkinden farklıdır.
E)Eleştirmen ve sanatçı, bir bütün olarak sanat dünyasında yerini almıştır.

408)Onun bütün kaygısı, kimseyi rahatsız etmemek ve güç durumda bırakmamaktır. Utangaç denecek kadar iyi, soğuk denecek kadar nazik, gülünç denecek kadar yufka yüreklidir. Bir kez konuştuğu bir kişiyi bile unutmaz. Sinirlendirici konuşmalardan kaçınır. Konuşması hiçbir zaman sıkıcı değil, hatta bazen göz alıcıdır, ilk kez karşılaştığı  birine ilgi gösterirken, ondan ilgi görüyormuş gibi davranır. Konuşması gerekmedikçe konuşmaz, ancak haksızlığa uğrarsa kendini savunur. Dedikoduya kulak asmaz, her şeyi elinden geldiğince iyiye yorar.

Böyle tanıtılan biri için aşağıdakilerden hangisi söylenemez?

A)Ne zaman konuşacağını bilir.
B)Güçlü bir hafızaya sahiptir.
C)Şakacı bir karakteri vardır.
D)İyimser bir bakış açısını yeğlemektedir.
E)Kendi hakkını yedirmemeye özen gösterir.

409)Destanlar, ait oldukları ulusların eski yaşamları, inançları, edebiyatları hakkında bilgi verir. Bir ulusun yaşadığı büyük afetler, savaşlar daha çok da özgürlük mücadeleleri sonucu meydana gelir bunlar. Bu yüzden destanlar, özgürlüğünü kaybetmiş ulusların yeniden bağımsızlıklarını kazanmalarında önemli rol oynamıştır. Büyük İran şairi Firdevsi, bir beytinde İran ulusunu Farsçayla Şehhame adlı destanıyla canlandırdığını söyleyerek bu gerçeği dile getirir.

Bu parçadan destanlarla ilgili olarak aşağıdakilerden hangisi çıkarılamaz?

A)Toplumların sosyal yaşamlarının destanlardan öğrenilebileceği
B)Bağımsızlık mücadelesi veren toplumların destan örnekleri verdikleri
C)Destanların gerçek olaylardan yola çıkılarak oluşturulduğu
D)Destanları olmayan ulusların özgürlüğe kavuşamayacağı
E)Ulusların bağımsızlıklarını kazanmalarında etken olduğu

410)Onun hikâyelerinde olağanüstü olaylar yoktur. Herhangi bir günlük olayı, hayatta olduğu gibi, ayrıntılara girmeden, ilgi çekici bir canlılıkla; yergili, mizahi bir anlatımla ortaya koyar. Eserlerindeki kişiler, çevreler, sorunlar hep bizimdir. Her gün karşılaştığımız, ilgiye değer görmediğimiz kişileri, sevgiyle, birkaç satır içinde canlandırıverir. Yaşamın iyi yönlerini görmeye çalıştığını hemen hissedersiniz yapıtlarında.

Bu parçada sözü edilen hikâyeci ile ilgili olarak aşağıdakilerden hangisine değinilmemiştir?

A)Konularını sıradan olaylardan seçer.
B)Güldürü öğelerine yer verir.
C)Gerçek hayattan yararlanır.
D)Hayatı anlatırken hep iyimserdir.
E)Anlatımını, ele aldığı konuya göre değiştirir.

411)Edebiyat her zaman eleştiriyle yan yana yürür ve eleştiri, iyiyle kötünün tartıldığı en önemli terazidir. Bunun hiç olmadığının söylendiği dönemlerde bile bu işlevi yerine getiren başka unsurlar kendini göstermiştir. Eleştiri, eserin hakkını teslim etmektedir. Dolayısıyla yazar enflasyonunun yaşandığı böyle bir dönemde eleştiriye çok ihtiyacımız var. Bir bakıma edebiyat tarihini de sağlam eleştirmenler yazacaktır. Kısacası edebiyata yön veren ve onu kocaman bir söz yığını olmaktan çıkarıp, elekten geçirilmiş daha nitelikli ürünlerle baş başa bırakan, eleştiriden başkası değildir.

Bu parçadan edebiyat eleştirisiyle ilgili olarak aşağıdakilerden hangisi çıkarılamaz?

A)En önemli değerlendirme ölçütü olduğu
B)Zaman zaman yerini farklı öğelerin aldığı
C)Edebiyatı gereksiz sözlerden kurtardığı
D)Geçmişte öneminin göz ardı edildiği
E)Günümüzde daha çok gereksinim duyulduğu

412)Türk romanının şanssızlığı, edebiyatımızda romancıya büyük güç katan sağlam bir felsefe, sosyoloji, tarih, psikoloji geleneğinin bulunmayışıdır. Bu durum romancılarımızı çok önemli bir dayanaktan yoksun bırakmıştır. Ama bu demek değildir ki, ülkemizde iyi roman ve romancılar yoktur. Aksine, çok sonraları tanıştığımız bu türde kısa sürede nitelikli ürünler ortaya konmuştur. Roman, kişiye özgü bir yetenek ister ve bizim yazarlarımızda bu vardır. Günümüzde Türk romanları yabancı dile çevrilip ilgi gördüğüne göre, başarılı roman ve romancılarımızın bulunduğunu rahatlıkla söyleyebiliriz.

Bu parçada Türk romanıyla ilgili olarak aşağıdakilerden hangisine değinilmemiştir?

A)Köklü bir geçmişinin olmadığına
B)Çok başarılı romanların verildiğine
C)Nitelikli romancıların olduğuna
D)Sınırlarımızı henüz aşamadığına
E)Edebiyatımıza geç girdiğine

413)Türk öykücülüğünün en önemli üç beş yazarından biridir Sait Faik. Öykücülüğümüzde kendine özgü bir yer edinmiştir. Geleceğe kalmış, kökleri derinlerde, sayılı yazarlarımızın başında gelir o. Farklı bir bakış açısı, yeni bir duyarlıkla, insan sevgisi, şefkat, dostluk gibi değinilmemiş konulara yer vermiştir öykücülüğümüzde. Edebiyat denizinde seyahat eden gençler için bir deniz feneridir adeta.

Bu parçada Sait Faik'le ilgili olarak aşağıdakilerden hangisine değinilmemiştir?

A)Öykülerini yalın bir dille yazdığına
B)Öykücülüğümüze yeni konular kazandırdığına
C)Öykücülüğümüzde önemli bir yerinin olduğuna
D)Genç yazarlara yol gösterdiğine
E)Kalıcı eserler verdiğine

414)Reşat Enis adını duymayanların sayısı, duyanlardan çok daha fazladır. Oysa 1930'lu yıllarda edebiyatımızın en etkili, en kavgacı ve en özgün yazarlarından biriydi o. Reşat Enis, 1909'da İstanbul'da doğmuştu. Subay olan babasının görevi nedeniyle Anadolu'nun birçok yerini gezdikten sonra 1930 yılında adliye muhabiri olarak gazeteciliğe başladı. Sırasıyla Haber, Son Dakika ve Yeni İstanbul gazetelerinde çalıştı, ilk hikâyeleri, 1930'da Servet-i Fünun'un devamı olan Uyanış dergisinde yayımlandı. Aynı yıl basılan hikâye kitabından sonra bir daha bu alana dönmeyerek edebiyatla olan ilişkisini 1984'te ölene dek romanlarıyla sürdürdü.

Bu parçada tanıtılan yazarla ilgili olarak aşağıdakilerden hangisine değinilmemiştir?

A)Az tanınan bir yazar olduğuna
B)Çağdaşlarından farklı bir çizgiye sahip olduğuna
C)Farklı türlerde ürünler kaleme aldığına
D)Yazdığı hikâyelerde Servet-i Fünun dönemini yansıttığına
E)Değişik yerlerde bulunduğuna ve değişik gazetelerde çalıştığına

415)Sevinç Çokum, son yıllarda ortaya çıkan reklama dayalı bir roman ve öykü yazarı değildir. O, on beş günde yirmi baskı yapan sonra da bir daha anılmayan eserler ortaya koymaz. Sanatçı, otuz yılı aşkın süredir devamlı yazar, yayımlar ve bu yayımlanan eserler düzenli olarak okuyucu bulur. Çabuk ve kolay kazanılan şöhretin, saman alevine benzediğine inanan sanatçı, sanatının zirvesine kaleminin gücüyle çıkmıştır.

Bu parçada sözü edilen sanatçıyla ilgili olarak aşağıdakilerden hangisi çıkarılamaz?

A)Eserlerinin reklamını yaptırmadığı
B)Kalıcı eserler kaleme aldığı
C)Uzun bir yazarlık geçmişinin olduğu
D)Yayımladığı eserlerin ilgi gördüğü
E)Başarılarını kendi çabasıyla elde ettiği

416)Kitap, baştan sona kişisel gelişim konusunda gençlere yardımcı olmayı amaçlıyor. Örneğin, kırsal bölgeden pırıl pırıl bir genç büyük bir kente geliyor; ama onu mutsuz edebilecek birçok olay bekliyor. Ayrıca, kentlerde oturan gençler de daha güzel yaşamak, hayatlarını daha dolu ve anlamlı kılmak istiyorlar. Ama bunun nasıl yapılacağını bilmiyorlar. İşte bu konularda gençlere yardımcı olmak için yazılan bu kitabın çağdaş ülkelerde de örneklerine bol bol rastlıyoruz.

Bu parçada sözü edilen kitapla ilgili olarak aşağıdakilerden hangisine değinilmemiştir?

A)Kişilere faydalı olmak amacıyla yazıldığına
B)Problem yaşayan gençlere yol göstermeyi amaçladığına
C)Farklı çevrelerde yaşayan insanlara da seslendiğine
D)Pek çok ülkede benzerlerinin bulunduğuna
E)Yaşanmış örneklere yer vererek anlatımını güçlendirdiğine

417)Aydınlarımızın çoğu, ne yazık ki, halkla ciddi bir bağlantı kurmak, halkın meseleleriyle dertlenmek gibi kaygılardan çok uzak. Özellikle, uzun bir süre yalnız kendi ortamının havasını soluyan, halkın yaşadığı dünyayı paylaşmayan aydınlarımızda bu durum daha da belirgin. Birçoğunda da önyargılı, burun kıvıran, tepeden bakan bir yaklaşım hemen göze çarpıyor. Bunlar halkla iletişim kurmayı değil, halkı yönlendirmeyi ve değiştirmeyi ilke edindiği için, daha uzun zaman aralarında sıkı bir bağ olmayacaktır.

Bu parçada söz konusu aydınlar ile ilgili olarak aşağıdakilerin hangisine değinilmemiştir?

A)Halkla bağlarının zayıf olduğuna
B)Halkın sıkıntılarından uzak olduklarına
C)Halkı anlamaya çalışmadıklarına
D)Halka kendilerini kanıtlamaya çalıştıklarına
E)Halkı beğenmeyen, küçümseyen bir tutum sergilediklerine

418)Toplumcu gerçekçi Türk edebiyatının usta ismi Orhan Kemal'in temel kaygısı "önce ekmek" olan insanları ve bu insanların özlemlerini anlattığı "Önce Ekmek" adlı öykü kitabı geçtiğimiz günlerde tekrar basıldı. Önce ekmek diyenlerin dünyasından çocuklara eserlerinde önemli bir yer veren Orhan Kemal'in bu öykü kitabında da çocuklar ön planda. Kitaptaki 17 öykünün sekizinin baş kahramanı çocuklar. Bu öykülerde çocuklar "ekmek kavgası" nın neferleri oldukları gibi tam da Orhan Kemal'in inandığı ışıklı, aydınlık tarafları olan kişiler. Orhan Kemal, insanlığın yarını adına görmek istediklerini çocukların dünyasında somutlaştırıyor. Yazar insana inanır, yarını kurma mücadelesinde öncelikle insana önemli bir rol verir. Duru bir Türkçeyle yazılmış öykülerde dikkatimizi çeken bir diğer nokta, Orhan Kemal'in insan psikolojisini yansıtmadaki başarısıdır.

Bu parçada Orhan Kemal'le ilgili aşağıdakilerden hangisi çıkarılamaz?

A)Öykülerinde rahatça anlaşılan bir dil kullandığına
B)Gelecek için düşündüklerini öykülerinde anlattığı çocuklarda somutlaştırdığına
C)Öykülerinde insanın duygu dünyasını anlatma konusunda başarılı olduğuna
D)Öykülerinde ekmek kavgası içinde olan insanları anlattığına
E)Öykülerinin konularını seçerken günceli anlatmaya çok fazla dikkat ettiğine

419)7. Nobel ödüllü yazar Necip Mahfuz tüccar bir ailenin çocuğu olarak 1912'de Kahire'de doğmuştu. Felsefe eğitiminden sonra ülkesindeki ününü 1939 yılında başladığı hikâye ve roman yazarlığıyla sağlamıştı. İlk ürünlerinde tarihi roman türüne ilgi duymakla birlikte, bir süre sonra toplumsal sorunlara eğilmiştir. Yapıtlarında en çok da Mısır orta sınıfının hayatını ele almıştır. Yazar, kendisinden önce gelen ustaların izinden gitmiş ve Arap romanında yeni bir devir açmıştır. Geride kırk kadar roman, yüz kadar öykü ve otuzu aşan senaryo bırakmıştır. Bir bütün olarak baktığımızda Mahfuz'un hayatı ve romanlarıyla modern Mısır'ın siyasi ve toplumsal tarihi bütünüyle örtüşecektir.

Bu parçada sözü edilen sanatçıyla ilgili aşağıdakilerden hangisine değinilmemiştir?

A)Roman türünde Arap edebiyatında yeni bir çığır açtığına
B)Romanlarında tarihten ve toplumdan seçtiği konulara değindiğine
C)Yazmayı yaşam biçimi haline getirdiğine
D)Kendinden önceki büyük yazarları örnek aldığına
E)Değişik türde eserler yazdığına

420)1979 yılında kurulan yayınevimiz "Okumak çocuklar için serüven olmalı!" anlayışından yola çıkarak günümüz çocuklarının severek, eğlenerek okuyacakları kitaplar basmaya çalışıyoruz. Çocukların sosyal, düşünsel, duygusal gelişimlerine katkıda bulunacak nitelikli eserler üretmekteyiz. Bu amaç doğrultusunda çocuğun yaşamından yola çıkan, gerçek dünyada var olan olayları, ilişkileri ve güzellikleri çocuğun hayal dünyası ile birlikte anlatan kitapları seçmekte ve sunmaktayız. Yayımladığımız  çocuk kitaplarının sadece bir kültür hizmeti olmadığının, bu ülkenin geleceğini de üzerinde taşıdığının bilincindeyiz. Çevreye, topluma duyarlı gençlerin yetişmesine katkıda bulunma arzusu ve bu sorumluluk duygusuyla yolumuza devam ediyoruz.

Bu parçada sözü edilen yayıneviyle ilgili aşağıdakilerden hangisine değinilmemiştir?

A)Yayımladıkları eserlerle topluma faydalı gençler yetiştirmeyi hedeflediklerine
B)Çocukların gelişimine yardımcı olacak eser yayımladıklarına
C)Çocukların yetişkinlerle yaşadıkları sorunları yayımladıkları eserlerde dile getirdiklerine
D)Yayımladıkları kitaplarda çocuğun yaşadıklarıyla hayal gücünü birleştirdiklerine
E)Çocukların eğlenerek okuyacakları kitaplar üretmeye çalıştıklarına

421)Dünyaca ünlü bilimkurgu yazan, Jules Verne'i ailesinin denizciliğe olan ilgisi hem özel yaşamında hem de yazın alanında çok etkilemiştir. Öyle ki henüz küçük bir çocukken gemilerde tayfalık yapmak için evden kaçmayı bile göze almıştır. Jules Verne, öğrenim için gittiği Paris'te tiyatroyla ilgilenmeye başlamıştır. İlk yapıtı bir tiyatro oyunudur. Tüm vaktini Paris'teki kütüphanelerde uzay, arkeoloji, antropoloji, matematik, fizik gibi bilim kitapları okuyarak geçiren Jules Verne'nin ilk romanı "Balonla Beş Hafta" çok büyük ün kazanmıştır. Yazar, birçok icadı çok önceden tahmin edip kurgulayarak romanlarına konu ettiği için kimi çevrelerce "Bilim falcısı" olarak adlandırılmıştır. Kitaplarında söz ettiği icatlar gerçekleştiğinde onun kullandığı isimler verilmiştir. Jules Verne yapıtları başka dillere en çok çevrilmiş yazardır.

Bu parçada sözü edilen sanatçıyla ilgili aşağıdakilerden hangisine değinilmemiştir?

A)Eserlerinde döneminde bilinmeyen ve bulunmayan icatlara yer verdiğine
B)Yazarın gerçekleştirmek istediği daha pek çok hedefinin bulunduğuna
C)Birçok değişik dile çevrilerek çok sayıda ülkede eserlerinin okunduğuna
D)Tiyatro ve roman gibi farklı türlerde eserler yazdığına
E)Sanatında ve özel yaşamında denizciliğin etkisinin büyük olduğuna

422)Tanzimatla birlikte siyasal ve toplumsal yaşamda başlayan yenileşme, ister istemez yazın alanında yankısını gösterir. Gazetelerin yayımlanması, yeni düzyazısal türlerin denenmesi, şiire yeni kavramları yerleştirme çabaları eleştirel boyutlu tartışmaları beraberinde getirmiştir. Ancak belirli konuların etrafında dönüp durur bu tartışmalar.  Bunlara bir ad koymak gerekirse bir tür gramer eleştirisi gibidir. Yapıtlarda kullanılan Arapça, Farsça sözcüklerin kullanımlarındaki yanlışlar üzerinde durulur. Yabancı kökenli sözcüklerle oluşturulmuş tamlamaların kurallara uygun olup olmadığı tartışılmıştır.

Parçada Tanzimat dönemiyle ilgili aşağıdakilerden hangisine değinilmemiştir?

A)Düzyazıda yeni türlerin denendiğine
B)Eleştirilerin daha çok dille ilgili olduğuna
C)Dilde yabancı kökenli sözcüklerin daha fazla kullanıldığına
D)Yapıtlarda sosyal değişimin izlerinin görüldüğüne
E)Toplumsal yaşamda birtakım değişikliklerin yaşandığına

423)Cumhuriyet'in ilk yıllarından itibaren Anadolu'nun çeşitli yörelerine dağılan aydınlar, gittikleri yerlerde pek çok saz şairi ile karşılaşmış ve onları çeşitli yayın organları aracılığıyla edebiyat dünyamıza tanıtmışlardır. Bunlardan en önemlisi, bir kutlama sırasında Ahmet Kutsi Tecer tarafından fark edilen Âşık Veysel olmuş; böylece âşıklık geleneği bir canlılık kazanmıştır. Radyolarda âşıklarla ilgili programlar yapılmış, plak ve kasetler doldurulmuş, yurt içinde ve yurt dışında çeşitli festivaller düzenlenmiştir. Bütün bu çalışmalar saz şiirinin günümüze  kadar devam etmesini sağlamıştır. Günümüz saz şairleri; dil, ölçü ve nazım şekli olarak halk şiiri geleneğini devam ettirmiş; eskiden olduğu gibi aşk, doğa vb. temaların yanı sıra sosyal ve siyasal konuları da ele alıp işlemişlerdir.

Bu parçada, aşağıdakilerin hangisinden söz edilmemiştir?

A)Âşık Veysel'in keşfiyle aydınlar arasında halk edebiyatına olan ilginin arttığından
B)Cumhuriyet Dönemi saz şairlerinin şiirde toplumsal konulara yer verdiğinden
C)Halk şiiri geleneğini devam ettirenlerin halk edebiyatının özüne sadık kaldığından
D)Halk şiirinin 20. yüzyıl teknolojisiyle yaygınlaştırıldığından
E)Saz şairlerinin tanınmasında aydınların önemli katkıları olduğundan

424)Enver Gökçe'nin şiirleri birer kavga çağrısıdır. Her çağrı gibi sözünü açıkça söyler. Onun şiirinde söyleyişten çok söylenen önemlidir. Belki de halk şiirinin anlaşılırlığına, yalınlığına yaslanması bu çerçevede açıklanabilir. Halk şiirinin kalıplarını kendi özgün şiir yapısı içinde kullanışı, söyleyişine bu etkinin kazandırdığı dirilik, 1940 kuşağı içinde ayrı bir yere getirmektedir Gökçe'yi.

Bu parçada Enver Gökçe ve onun şiiriyle ilgili olarak aşağıdakilerin hangisine değinilmemiştir?

A)İletisi olan şiirler yazdığına
B)Biçimden çok özü önemsediğine
C)Süssüz bir anlatımının olduğuna
D)1940 kuşağı içindeki yerine
E)Günümüzde etkisini yitirdiğine

425)Edebiyatla toplum arasındaki ilişkinin çok daha yakın, edebî eserlerin hayatın akışına müdahale etme gücüne çok daha fazla sahip olduğu yıllar... İşte o yıllarda duymuştum bu yazarın adını. Dünya görüşü bütün yaşamını derinden etkilemişti. Tüm ömrü edebiyatla ve daha iyi bir dünya umuduyla kitaplar yazarak geçti. Çok kısa özeti bile çok yoğun bir yaşamı olduğunu gösteriyor onun. Buna rağmen hiçbir romanı otobiyografik değildir. Çağının tarihini, duyduklarını, tanıklıklarını dünya görüşünün merceğinde netleştirip yazan sanatçı, izlenimlerini sanatsal açıdan tutarlı ve kalıcı biçimlemelerle sergilemeyi bilmiştir.

Bu parçada sözü edilen sanatçıyla ilgili olarak aşağıdakilerden hangisine değinilmemiştir?

A)Yaşadığı dönemi romanlarına aktardığına
B)Düşündüğü gibi yaşamaya çalıştığına
C)Yapıtlarında kendi yaşamına yer vermediğine
D)Dolu dolu bir yaşamı olduğuna
E)Sadece roman türünde yapıt verdiğine

426)Çocuklar için kitap kapakları ve içleri resimlerken, onlara resmi sevdirmeyi ve güzellik duygusunu beslemeyi amaçlayan sanatçının son çalışması, Nasreddin Hoca ile ilgili. Bu kitap serisinin en önemli özelliği, metinlerin de tamamen çizere ait olması. Nasreddin Hoca'nın keskin zekâsını gösteren, herkesin dilindeki fıkraları seçen sanatçı; bu metinleri renkli, âdeta canlı figürlerle süslemiş. Hoca'nın her sayfada başka kostümlerle, başka renklerde ve başka başka yüz ifadeleri takınmış hâlde resmedilmesi monotonluğu engelliyor. Sanatçı kullandığı suluboya tekniğiyle okuyucuda sayfalar arasında geziniyor hissi uyandırıyor.

Bu parçada sözü edilen kitapla ilgili olarak aşağıdakilerden hangisi söylenemez?

A)Fıkra metinlerinin eklemelerle zenginleştirildiği
B)Resimlerin yaşıyor hissi uyandırdığı
C)En çok bilinen fıkraların seçildiği
D)Resimlerin, baştan sona ilgiyi canlı tuttuğu
E)Çocukların estetik algılarının geliştirilmesinin amaçlandığı

427)Yazar, yüzyıllardır tartışılagelen kavramları dışarıdan izleyen okuru edilgen konumundan çıkarıp bu tartışmaların içine çekmeye, bu yolculuğun bir parçası hâline getirmeye çalışmış. Fantastik bir kurgu ile de okurun I dikkatini konuya odaklamayı düşünmüş ve bunu başarmış. Sıcak ve akıcı üslubunun, romandaki felsefi ağırlığı dengelediğini düşünüyorum. Dolayısıyla didaktik olmadan, metni bilimsel ve felsefi kavramlarla boğucu hâle getirmekten kaçınarak eğlenceli ve ilginç bir roman yazmış sanatçı.

Bu parçada sözü edilen romanla ilgili olarak aşağıdakilerden hangisine değinilmemiştir?

A)Düşünsel bir temel üzerine kurulduğuna
B)Merak edilen bazı sorulara cevap verdiğine
C)Okuru aktif olmaya yönelttiğine
D)Etkileyici bir anlatımının olduğuna
E)Öğreticilikten uzak durduğuna

428)Okuduğum kitap, müzik ile şiir arasındaki bağlantıyı inceleyen, müziğin kültürel etkileri üzerine değişik açılardan yeni görüşler sunan, düşünmeye çağıran geniş oylumlu, değişik bilgiler sunan bir çalışma. Yazar, müziğin lirik bir ifade biçimi, estetik bir deneyim olduğu, hayatın çok farklı alanlarına dokunduğu ve dokunduğu her yerde etkide bulunduğu, iz bıraktığını belirtiyor. Müziğin, hayatı şiirselleştirdiğinden söz ediyor. Tam da bu nedenle, dinleme alışkanlığımızın değişmesine, dönüşmesine katkıda bulunacak bir yapıt. Yazar şiirselliğini yitiren, insanları gerginliğe iten yaşamın müziğin etkileriyle yeniden şiirsellik kazanacağını söylüyor.

Bu parçadan tanıtılan kitapla ilgili olarak aşağıdakilerden hangisine ulaşılamaz?

A)Kuşatıcı bilgiler içerir.
B)Çeşitli saptamalar sunar.
C)Farklı bir bakış açısı geliştirir.
D)Öğreticilikten uzaktır.
E)Klasikleşmiş davranışlarımızın değişmesini sağlar

429)Yazdığı öykülerin en çarpıcı örneklerinin yer aldığı özellikle "Kitapçı Mendel" ve "Geçmişe Yolculuk" adlı uzun öykü kitapları ile Zweig, okuru derinden etkiliyor. Zweig bu öykülerinde, savaşın ve zorbalığın en acı izlerinin yaşandığı 20. yüzyılda birçok ülkede yaşanan değişik hayatlara yüzünü çeviriyor. İnsan ruhunun bilinmez ve karanlık derinliklerine inerek okuyucusunu bir yolculuğa çıkarıyor.  Aşkın kırılganlığı, tutku, hırs, geçmişin karanlık gölgesi, savaşın açtığı derin yaralar gibi temaları konu edindiği bu öykülerde çok yönlü ve yeni bir anlatımla karşımıza çıkıyor. Savaş karşıtı ve hümanist bir yazar olan Stefan Zweig'in uzak bir geleceğe emanet ettiği öyküleriyle hâlâ günümüz dünyasına ışık tuttuğunu görmek onun unutulmayacak bir yazar olduğunun en büyük kanıtıdır.

Bu parçadan Zweig ve öyküleriyle ilgili olarak aşağıdakilerden hangisi çıkarılamaz?

A)Farklı anlatım biçimlerinden yararlanmıştır.
B)Gerçeklerden yola çıkmıştır.
C)Okurları bireyin iç dünyasına ilişkin yeni duyumsamalara yöneltir.
D)Dünyaca tanınan bir yazar olmayı amaçlamıştır.
E)Yazın dünyasına kalıcı etkiler bırakmıştır.

430)Nezihe Meriç, bireysel hayatları yok sayan toplumsal baskıları, anlayışsızlıkları eleştirerek ülkemizde büyük baskı altında olduğuna inandığı kadınları özgürlük perspektifinden ele alarak öykülere taşımış, onların önünü açmaya çalışmıştır. Bunu yaparken de modern öykünün imkânlarını ve araçlarını pek çok öykücüden önce keşfedip  öykülerinde uygulayarak Türk öykücülüğünde yol açıcı bir yazar kimliği oluşturmuştur. Meriç, genel anlamda dilde özenlidir. İlk dönemlerde direnmesine karşın sonraları dildeki özleştirmeci yaklaşımları benimser, kimi yaşanırlık kazanamayan kelimeleri öyküsüne sokar. Zaman zaman da şiirsellik peşine düşerek zorlama benzetmelere girer. Ancak Meriç, Türk öykücülüğünde dil bilinci en yüksek yazarlarımızdan biridir. Özellikle atmosfer oluşturma ve duygu aktarımında dili kusursuz kullanır.

Bu parçadan Nezihe Meriç'le ilgili olarak aşağıdakilerden hangisi çıkarılamaz?

A)Konuları tarafsız bir yaklaşımla ele aldığı
B)Bazen yapaylığa düşse de dili başarılı kullandığı
C)Dilde yenileşmeye bir süre karşı olsa da sonraları benimsediği
D)Öyküde kullandığı teknikler yönüyle öncü olduğu
E)Yapıtlarının içeriğini belli bir amaç doğrultusunda oluşturduğu

431)İlk ve son kitabını karşılaştırdığımızda sanatçının çok büyük bir aşama kat etmiş olduğunu görüyoruz. Adeta çıraklıktan ustalığa doğru yol almış. Anlatımında, sözcük kullanımında, söyleyiş biçimlerinde büyük gelişme ve değişme var. İlk hikâyelerdeki hüzünlü, duygusal hava ve dolayısıyla da romantik diyebileceğimiz anlatım okurlarca yadırganınca sanatçı sonraki öykülerinde biraz daha ağır başlı, kendisine çekidüzen veren bir anlatıma yönelmiştir. Yine bu etkiyle öykülerde içeriksel olarak büyük bir değişiklikten söz etmesek bile anlatımın, ayrıntılara bakışın çok yetkinleştiğini, derin ve çok katmanlı bir temaya ulaştığını rahatlıkla söyleyebiliriz. Böylece sanatçı okunurken çok daha keyif alınabiliyor artık.

Bu parçadan sözü edilen sanatçıyla ilgili olarak aşağıdakilerden hangisi çıkarılamaz?

A)Kendi sanatını ve öykü tekniğini geliştirdiği
B)Öykülerinde aynı temayı kullandığı
C)Yalın bir anlatımının olduğu
D)Bazı öykülerinin yoğun bir içeriğinin olduğu
E)Öykülerinin biçemini okurların tepkilerine göre değiştirdiği

432)O, bir biçim kolaylığına ermiş sanatçılardandı. Dış yapı bakımından alışılmış bir biçimi sürdürüyordu. Ama içerik bakımından, duygu, düşünce bakımından bir kolaylığa yönelmiş olduğu söylenemezdi. Anlaşılması güç, soyut konular ve çok katmanlı düşünsel bir şiir yapısı kurmuştu.  Her şeyden önce, şiir duymaya, şiir düşünmeye, şiir yaşamaya çalışıyordu. Yeni şairler arasında, yazdıkları ile yaşayışını onun kadar bağdaştırabilmiş pek az kimse vardı. Daha önce çözülmemiş bir duygu, bir düşünce yükünü çözmeye, sanatlaştırmaya çalışmış, böylece de kendisine özgü bir dış yapıya, bir biçime ulaşmıştı. Bir içerik ile biçim bileşimi ortaya koymuştu.

Bu parçada sözü edilen sanatçıyla ilgili olarak aşağıdakilerden hangisi çıkarılamaz?

A)Şiirlerinin konusunu kolayca belirlediği
B)Aynı şiirsel biçimleri kullandığı
C)Yoğun ve zor anlaşılır konuları ele aldığı
D)Şiiri bir yaşam biçimi hâline getirdiği
E)Biçim ve içerik uyumunu önemsediği

433)Atatürkçülüğü, yol gösterici bir ışık olarak kabul ediyoruz. Neden böyle davranıyoruz? Elbet, Atatürk de bizim gibi bir insandı. Ama bizi geçmiş, çağını aşmış bir insandı. Yol gösterici niteliği ile yaşadığı günlerde bugünleri görmüş insandı. Bu bakımdan fikirleri, düşünceleri dün olduğu gibi bugün de bize ışık tutuyor. Atatürkçülük; düşünce tarzı bakımından 30, 40, 50 hatta 80 sene evvel Atatürk'ün karşılaştığı olay karşısında söylediği sözden ziyade, bugün karşılaşılan olay hakkında aklın ve mantığın felsefesi ile düşünme sanatıdır.

Bu parçada aşağıdakilerden hangisine değinilmemiştir?

A)Atatürk'ün yaşadığı çağda birçok sorunla mücadele ettiğine
B)Atatürk'ün çağını aşan bir insan olduğuna
C)Atatürk'ün öngörü sahibi bir insan olduğuna
D)Atatürk'ün fikirleriyle geçmişe ve bugüne ışık tuttuğuna
E)Atatürkçülüğün akıl ve mantık felsefesi ile düşünme sanatı olduğuna

434)Mehmet Akif'in şiirlerinde estetikten çok düşünce önemlidir. Onun için erdem, ahlak ve fikir ön plandadır. O, Doğu kültürüne bağlıdır. Onun içindekileri de benimsemiş bir insandır. Akif, aruz ölçüsünü Türkçeye başarıyla uygulamıştır. Şiirin ulusal olmasını, dini temellere dayanması gerektiğini savunmuştur. Ayrıca her zaman toplumsallığı amaç edinmiş, bireyselliği geri planda tutmuş- tur. Bütün derdi toplumdur. Toplumun değerlerinin insanı sarması gerektiğini düşünmüştür.

Bu parçadan Mehmet Akif'le ilgili aşağıdakilerden hangisi çıkarılamaz?

A)Bireysel duyguları arka plana atmıştır.
B)Şiirlerinde düşünceyi öne çıkarmıştır.
C)Eserlerine toplumcu bir anlayış hâkimdir.
D)Dönemin anlayışından farklı hareket etmiştir.
E)Toplumcu kimliğini hep korumuştur.

435)Yıllardır romanlar üzerinde yapılan tartışmalarda, romanların dilinin önemini anlatan, somut örneklerle ele alan yazılara az da olsa rastladık. Az da olsa diyorum çünkü romanın önce bir dil işi sonra da bir konu işi olduğu unutuldu sanki. Son zamanlarda roman bolluğunda, genç yazarlara eleştirmenlerce iyi bir romanın iyi bir dille oluşturulacağı anlatılmalıydı. Yalnız genç yazarlara değil, tüm yazarlara anlatılmalıydı bu.

Bu parçadan aşağıdaki yargılardan hangisi çıkarılamaz?

A)Roman üzerine yapılan tartışmalarda dilin değerini vurgulayanlar fazla değildir.
B)Dili iyi kullanmak roman türünün en önemli öğesi durumundadır.
C)Eleştirmenler yazarlara gerekli yol göstericiliği yapmamıştır.
D)Son yıllarda roman türünün sayısında çok büyük bir artış yaşanmıştır.
E)Roman türünün diğer türlere göre dil yönünden büyük zorlukları vardır.

436)Gustave Flaubert, "Madam Bovary" adlı eseriyle realist akımı başlattığı kabul edilen sanatçıdır. Bu roman Avrupa'da o zamana kadar görülmemiş bir teknikle yazıldığı gibi anlattığı olay da Avrupa'da büyük yankı uyandırmıştı.  Romantik yazarların sağlam Hıristiyanlık duygusuyla yazdıkları eserlere alışık olan Avrupalılar bu romanda kocasını aldatan bir kadın tipiyle karşılaşınca büyük bir şaşkınlık yaşadılar. Oysa bu durum hayatta yaşanması mümkün olmayan bir durum değildi. Flaubert, insanları bu gerçekle yüzleştirdi sadece.

Bu paragrafta aşağıdakilerden hangisine değinilmemiştir?

A)Gustave Flaubert'in realist akımı başlatan sanatçı olduğuna
B)Madam Bovary adlı eserin Avrupa'da büyük şaşkınlık yarattığına
C)Realist yazarların dine karşı tavır takındıklarına
D)Sanatçının eserinde insanları gerçeklerle yüzleştirdiğine
E)Eserin teknik olarak da öncekilerden farklı olduğuna

437)Şiir öğretimi öteki türlere oranla daha güçtür. Bu güçlük şiirin doğasından ve yapısından gelir. Bu yönden şiir öğretiminde  şairin neyi anlattığından, neyi vurguladığından çok bunu nasıl anlattığı üzerinde durulur. Özellikle bir şiire şiirselliğini kazandıran şiirsel söylem Öğrencilere dirilmeye çalışılır. Şiirsel söylemin özünü oluşturan imgelerle düşünme, dış dünyadan alınan izlenimleri imgelere dönüştürme, şiir öğretimde üzerinde durulacak anahtar kavramlardır. Bunun yanı sıra, etkileme ve duygulandırma amacına yönelik sözcüklerle yapılan anlatma sanatları belirli ölçüler içerisinde gösterilir.

Bu parçada aşağıdakilerden hangisine değinilmemiştir?

A)Şiir öğretiminde üzerinde durulması gereken kavramlara
B)Şairin üslubunun şiir öğretimini diğer türlere göre daha da zorlaştırdığına
C)İmgelerle düşünmenin, şiir söylemenin özünü oluşturduğuna
D)Şiir öğretiminde öncelikle şairin üslubu üzerinde durulduğuna
E)Şiir öğretiminin güçlüğünün neden kaynaklandığına

438)Günümüzde çağdaş çocuk yazınından söz edildiğinde çocukları önemseyen, onların sorunlarını dile getirmeye çalışan, gereksinimlerine yanıt arayan bir yaklaşımı anlıyoruz. Batı'da çocuk ve gençlik yazınının yaklaşık otuz yıldır yaşadığı değişim, geleneksel yaklaşımlardan ayrılan  yepyeni bir anlayışı gündeme getiriyor. Bu anlayış, çocuğu yücelmesi ya da yoğrulup biçimlendirilmesi gereken bir varlık olarak görmüyor. Yetişkinlerle eşit hakları olan bir birey olarak kabul ediyor, kişilik gelişimine her şeyden çok önem veriyor. Çocuğa korumacı ya da otoriter bir yaklaşımla hep yukarıdan bakan, bir şeyler dayatmaya çalışan anlayışın yerini çocuğu anlamak, tanımak yolunda bir yaklaşım alıyor.

Bu parçada aşağıdakilerden hangisine değinilmemiştir?

A)Çağdaş çocuk edebiyatının, çocukların sorunlarını dile getirdiğine
B)Günümüzde çocuk edebiyatının, çocukların ihtiyaçlarına cevap aradığına
C)Çağımızdaki çocuk edebiyatı anlayışının geleneksel anlayıştan ayrıldığına
D)Çocuk eğitiminde disiplinin vazgeçilmez bir tavır olduğuna
E)Çocuk eğitiminde onları tanımanın, anlamanın ön plana çıktığına

439)Şair, çoğu zaman toplumun içindeymiş gibi gözükse de aslında yalnızdır. Ondan hiçbir şey kaçmaz ve ona her şey dokunur. Hiç tanımadığı insanların acıları, sıkıntıları, heyecanları, mutlulukları onun hissiyatını canlandırır. Toplumdan gelen izlenimler, kendi düş gücüyle birleşince şiirler dökülüverir dudaklardan. Böylece kendi kendine içini döker. Böyle olunca başka hayatlarda kendini de bulur. Yani toplumdan aldığını topluma verirken kendi de o hayatın içinde olur. Kimsenin kolay kolay duymadığını, sezmediğini kendisi fark eder. Zaten şair demek de bu değil midir?

Bu parçada şairle ilgili aşağıdakilerden hangisine değinilmemiştir?

A)Sezgisinin çok güçlü olduğuna
B)Yalnız ve duygusal bir insan olduğuna
C)Toplumdan aldığını tekrar topluma sunduğuna
D)Başkalarının fark edemediğini fark edebildiğine
E)Toplumdan farklı olmaya çalıştığına

440)Reşat Nuri, edebiyatın bir dil sanatı olduğunu kavramıştır. Kullandığı yalın konuşma dili, herkes tarafından okunmasını sağlamıştır. Başka yazarların ne dediğini anlamayanlar, onda kendi dillerini bulmuşlardır. Günlük konuşmaya yatkın dili, deyişlerindeki rahatlık ve içtenlik, kitaplarının çok okunmasında önemli bir etkendir.

Bu parçadan Reşat Nuri ile ilgili aşağıdakilerin hangisine ulaşılamaz?

A)Dilin edebiyatta çok önemli olduğunu bilmektedir.
B)Genellikle toplumsal içerikli romanlar da yazmıştır.
C)Anlatımıyla geniş bir okur kitlesinin beğenisini kazanmıştır.
D)Halkın konuştuğu dile yakın, yalın bir anlatımı vardır.
E)Kimi yazarlara göre daha anlaşılır bir dile ulaşmayı bilmiştir.

441)Öykü, bir büyük uğultunun içinden sıyrılarak akıp giden zamanın hikâyelerinden kalandır bize; yazılınca hayat bulan, hayata katılan. Çoğu kez anlatmak istediklerimizin ama iki kelimeyi bir araya getirip de anlatamadıklarımızın yazılı halidir. Her yazılışında yeni bir tanım kazanır, farklı bir özelliği ya da niteliğiyle belirir. Her yazarın elinde bir yanı aydınlanır öykünün, bir yanı daha öne çıkar.  Öykü yazarı soluk alıp verdiği dilin içinde, yakasına yapışan o hikâyeden bu hikâyeye yol süren bir gezgindir. İnsan ve dünya karşımıza her yazarda başka başka çıkar, her dilde başka, her okuyanla da yeni bir biçim ve içerik kazanır. Ve farklı dillerde de olsa yazılan her öyküyle dünyanın uğultusu, okuruna bir şey söyleyen ses olur.

Bu parçaya göre "öykü" ile ilgili aşağıdakilerden hangisi söylenemez?

A)Öykü, hem yazarına hem de okuruna göre değişkenlik gösterir.
B)Öykü, insanın iç dünyasının kâğıda dökülmüş halidir.
C)Öykü, yazıldığı her dilde farklı nitelikler kazanır.
D)Her okur, okuduğu öyküyü farklı yorumlayabilir.
E)Öykü yazarının amacı, toplum sorunlarına farklı çözümler üretmektir.

442)Yıllardır Mimar Sinan'ın devşirmeliğinden hareketle Hıristiyan mı, Rum mu, Arnavut mu olduğu hakkında çeşitli iddialar ileri sürülür. Asıl mesele Sinan'ın milliyeti değil, bugünkü "olmayan" Türk mimarisinin Sinan'a nasıl devşirileceğidir. Şahsiyet bunalımındaki günümüz insanının, içinde boğulduğumuz kültürsüzlük ablukasından nasıl kurtulacağının çarelerini ararken Sinan gibi âbide sanatkârlar, Süleymaniye, Selimiye gibi şaheserler bu hamlemizin şevk ve güç kaynağı olacaktır.

Bu parçada aşağıdakilerin hangisine değinilmemiştir?

A)Mimar Sinan'ın etnik kökeninin ne olduğunun bilinmediğine
B)Günümüzde Türk mimarisini şekillendirecek önemli mimarların yetişmediğine
C)Günümüz insanının kişilik bunalımı ve kültür karmaşası yaşadığına
D)Türk mimarlarının Mimar Sinan'ı taklit ederek başarıya ulaşabileceğine
E)Mimarimizin birikiminden yararlanılarak günümüzü şekillendirmek gerektiğine

443)Bilge Karasu, Türk yazınının yenilikçi ustalarından. Az yazıp seyrek yayımlayan, yazacakları ilgiyle beklenen, yazdıklarıyla yankılar uyandıran bir yazar. İnce eleyip sık dokuyan bir yazar olduğu için geniş okur yığınlarına ulaşamayan seçkinci bir tutumu olduğu söylenebilir. Bireyin iç sorunlarının çözümlenmesine adanmış bir yazınsal serüveni vardır. Yazınsal teknikleri başarıyla kullanması dahası kendine özgü anlatım biçimleri geliştirmesi onu öykücülüğümüzün usta yazarlarından biri yapmıştır.

Parçada sözü edilen yazarla ilgili aşağıdakilerden hangisi söylenemez?

A)Bilge Karasu, son yıllarda öyküleri en fazla okunan bir yazarımızdır.
B)Yapıtlarını sabırsızlıkla bekleyen bir okur kitlesi vardır.
C)Türk öykücülüğünde özgün bir yeri vardır.
D)Onun öykülerinin temel konusu insanların kendileriyle çatışmalarıdır.
E)Her konuyu öykülerine konu etmeyecek kadar seçicidir.

444)Avcıları sevmem. Düşünüyorum, ava gitmekten hoşlananlar arasında dostum, arkadaşım diyebileceğim kimse yok. Eskiden vardı, bozuştum onlarla. Avcı oldukları için mi? Hayır, başka sebeplerle, iyi birer insan olmadıklarını, bencil  olduklarını anladım. Avdan ve öldürmekten hoşlanmaları da bencil olmalarından  gelmiyor mu zaten?

Yazar parçada aşağıdakilerin hangisine değinmemiştir?

A)Av meraklılarını sevmediğine
B)Dostları arasında av meraklılarının olmadığına
C)Kimi dostlarıyla, avcı ol malan yüzünden arasının açıldığına
D)Avcıların kendilerini düşünen insanlar olduğuna inandığına
E)Bencil insanların, avlanıp öldürmekten hoşlandıklarına

445)Kent dolaşmaları çok sevdiğim bir uğraş. Çok da yararlı. Ama gitgide zorlaşıyor bu iş, Çünkü benim, dolaşmayı sevdiğim semtlere gidebilmem için taşıtlara binmem gerek. Kaldırımlarda arabalar dolu, yayalara geçit yok. Taşıtlar adam almıyor. Belli bir otobüsü bir durakta bekliyorum. Fakat bazen bir saat otobüs beklediğim oluyor. Gitmek istediğim yerlere başka türlü gitmem mümkün değil.

Bu parçada yazar, aşağıdakilerden hangisine değinmemiştir?

A)Şehri dolaşırken güçlüklerle karşılaştığına
B)Kenti dolaşmanın eski yıllara göre güçleştiğine
C)Şehrin farklı yerlerini gezmeyi çok sevdiğine
D)Kentin nüfusunun geçmişe göre çok arttığına
E)Şehirde otobüslerin düzenli işlemediğine

446)Ne zamandır okuyamıyorum; şöyle dilediğim gibi okuyamıyorum. Hep ya bir kitap ya bir dergi var elimde; yalnız göz gezdiriyorum, işte o kadar. Büyük bir kitabı, uzunca bir yazıyı okuyamıyorum. İlgilensem bile sonraya, bir başka zamana bırakıyorum. Üşenme çöktü bana; okumaya üşenme, yazmaya üşenme

Yazar bu parçada aşağıdakilerden hangisine değinmemiştir?

A)Okuma ve yazma konusunda bir tembellik yaşadığına
B)Okumak için zamanının olmadığına
C)Okumak amacıyla eline aldığı yazıları, bir göz atıp bıraktığına
D)Başladığı uzun bir yazıyı sonuna kadar okuyamadığına
E)Bir şeyler okumak istediği halde okuyamadığına

447)Öğretmenlikten, okul ödevlerini incelemekten fırsat buldukça şiirle uğraşırım. Genellikle geceleri çalışmam. Gündüzleri çevrem nasıl olursa olsun çalışırım. Çalışma yerim öğretmenler odası, bir köşe ya da kahvehane olabilir. Sessizlik istemem ve aramam. Bu galiba bir alışma meselesi. Şiir çalışmalarını yaptığım kâğıtlar, mutlaka öğrencilerimin bir yüzünü kullandığı ödev kâğıtları olmalı. Dışarıda isem elime ne geçerse onunla yazarım; ama evde isem masama otururum, kendi kalemlerimle şiirlerimi yazarım.

Bu parçada yazar, aşağıdakilerden hangisine değinilmemiştir?

A)Şiirlerini yazmak için özel şartlar aramadığına
B)Bir yüzü kullanılmış kağıtların arka yüzlerini kullandığına
C)Mesleğinin şairliğini olumsuz yönde etkilediğine
D)Gürültülü yerlerde bile rahatsız olmadan çalışabildiğine
E)Günün her anını şiire ayıramadığına

448)Okurların çoğu ağırbaşlı yazarlardan hoşlanır. Onlardan öğrendikleri, öğrenecekleri varmış Somurtun, yüksekten atın; sizde gerçek bir büyüklük sezerler. Gülmeye, güldürmeye kalkmayacaksınız; ciddilikten nasibiniz yok derler de önemsemezler dediklerinizi. Sizin o söylediklerinizi düşündüğünüze de inanmazlar. Alay ediyorsunuz diye düşünürler. Alayın, eğlencenin altında sahiden bir düşünce olur mu hiç, derler. Şöyle yukarıdan alarak konuşun, bilimsel ifadeler kullanın. Söylediklerinizin manası olmasa da karşınızdakiler saygıyla, hayranlıkla dinler.

Yazar, bu parçada okuyucularla ilgili aşağıdakilerden hangisine değinmemiştir?

A)Ciddi bir üslupla yazılan yazıları beğendiklerine
B)Ciddiyetten uzak yazıları önemsemediklerine
C)Okudukları yazılardan yeni bilgiler öğrenmek istediklerine
D)Bilimsel terimler kullanmanın anlaşılmayı kolaylaştırdığına inandıklarına
E)Okuduklarını, içeriğine göre değil, anlatımına göre değerlendirdiklerine

449)Yazılarım her ay ya da iki ayda bir çıkıyordu. Bu yazılardan dolayı ilk cezalandırılmam 1949  1950 öğretim yılı başında Nurgöz'den alınıp Çardak'a tayin edilmemle oldu. Varlık'ta çıkan ilk yazılarım Babıâli'nin bazı kalemlerini şaşırtmıştı. Örneğin, Akşam'da Şevket Rado, bunlara inanılabilir mi, diyerek bir övgü yayımlamıştı.

Bu parçada yazar, kendisiyle ilgili aşağıdakilerden hangisine değinmemiştir?

A)Yazılarının belirli aralıklarla yayımlandığına
B)Yazdıkları yüzünden cezaya çarptırıldığına
C)Edebiyatın değişik türlerinde eser verdiğine
D)Bazı yazılarının kimi yazarlarca övgüye değer görüldüğüne
E)İlk yazılarının etki uyandırdığına

450)Yazarlar genellikle duygulu insanlardır. Bir kitabı yayımlanmış, bir dergide bir öyküsü çıkmışsa en tanınmışından en acemisine değin hepsi heyecanlanır, içi içine sığmaz. Ben de onlardan başka değilimdir. Eserim yayımlanınca kendimi, eserin okunduğu kent ve köy evlerinde hissederim bir süre. Okurlarımla yüz yüze gelip konuşmayı, yurdumuzu görmeyi düşünmez olur muyum?

Yazar, bu parçada aşağıdakilerden hangisine değinmemiştir?

A)Yazarların olaylardan kolayca etkilenen kişiler olduğuna
B)Başka yazarlarla ortak yönlerinin bulunduğuna
C)Yapıtlarının yayımlanmasından ve okunmasından mutlu olduğuna
D)Yapıtlarında yurdun değişik yörelerini konu ettiğine
E)Okuyucuları ile karşı karşıya gelip konuşmayı istediğine

451)Bir insan, kendisine yüklenen veya yaşamak için yüklenmek zorunda olduğu her eyleme kendisini veremez. Çünkü insan karşılaştığı her şeye kendisini verebilecek bir güce sahip değildir. Her insanın kendisini verebileceği, coşku duyduğu, tutkuyla sarıldığı iş alanları vardır. Bu arada insanın coşku duymadığı, yaşamak için uğraşmak zorunda kaldığı alanlar da vardır. Kendisini mutlu eden eylemlere girişmek için, kendisi için önemsiz olan aslında hiç sevmediği eylemleri gerçekleştirmek zorunda kalır. Tutkuyla sarılma, kendisini bir şeye vermenin ilk koşuludur. Kendisini verme ile yaratıcı, verimli eylemler arasında bir ilişki vardır.

Bu parçada insan ile ilgili olarak aşağıdakilerden hangisine değinilmemiştir?

A)Yaşamını sürdürebilmek için hiç ilgi duymadığı işlerde de çalışabileceğine
B)Tutkuyla,coşkuyla başladığı faaliyetlere kendisini verebileceğine
C)İsteyince çalıştığı her alanda başarılı olabileceğine
D)Mutlu olmak için, kimi zaman, istemediği işlerle uğraşmak zorunda kalabileceğine
E)Severek, isteyerek çalıştığı işlerde verimli olacağına

452)Ataç'ın bilimsel kitapları okuyacak pek zamanı yoktu. Sürekli ders vermek, çeviri yapmak gibi güç koşullar altında, aceleyle okuduğu gençlerin kitaplarını birkaç içten, tatlı ya da zehir gibi çırpıştırma satırla tanıtmaya çalışırdı. Sık sık görüş değiştirirdi Ataç. Kısa, konuşur gibi, anlaşılır cümlelerle yazmaya uğraşırdı. Ataç izlenimci yargılarına aklından çok sezgisiyle, kişisel beğenisiyle, kültürünün zenginliğiyle ulaşıyordu.

Bu parçada Ataçla ilgili olarak aşağıdakilerden hangisine değinilmemiştir?

A)Değerlendirmelerinin nesnellikten uzak olduğuna
B)Yoğun ve zor bir yaşamının olduğuna
C)Anlatımda yalınlığa özen gösterdiğine
D)Yargıları üzerinde beğenisinin etkili olduğuna
E)Değerlendirdiği kitapları, baştan sona okumadığına

453)Recaizade Ekrem edebiyat hocamız olmuştu. Ne kadar sevindiğimizi anlatamam. Ekrem, saçını sakalını tarayışı, yürüyüşü, oturuşu, kalkışı, selam verişiyle canlı bir edebiyat öğretmeni idi. Sözlerinden, derslerinden bir tanesini bile kaçırdığımızı hatırlamam. Temiz, pürüzsüz söz söylerdi. Dersleri güzel anlatır, anlattıklarını açık örneklerle zihnimize yerleştirmeye çalışırdı.

Parçaya göre Recaizade Ekrem hakkında aşağıdakilerden hangisi söylenemez?

A)İşine özen gösteren başarılı bir öğretmendir.
B)Öğrencileri tarafından çok sevilmektedir.
C)Kılık kıyafeti ve davranışlarıyla da bir öğretmendir.
D)Kullandığı dile ve üslubuna özen gösterir.
E)Yazılarında ve şiirlerinde yalınlığa önem verir.

454)Ürgüp, yüzlerce mağara ev ile sanki İsviçre peyniri gibi delik deşik edilmiş büyük bir kayanın eteklerinde kurulmuştur. Burada ve sayısı iki düzineye varan köylerinde yaklaşık yirmi bin nüfus yaşamaktadır. (1978) Nüfusun üçte biri, hâlâ tüf (hafif gözenekli bir tür çökelti taşı) içinde kazılmış evlerde barınmaktadır. Sırtına yakacak odun, yiyecek maddeleri yüklenmiş ve sahibi de binmiş halde eşeklerin taş döşeli yollarda gidip geldiğini görmek her gün rastlanacak olaylardandır. Akşam olup da karanlık çöktü mü, kaya oyuklarında gaz lambaları ışıldamaya başlar. İşte bu müthiş manzarayı hiçbir yerde göremezsiniz.

Bu parçadan Ürgüp'le ilgili aşağıdaki yargılardan hangisi çıkarılamaz?

A)Yüzlerce mağara evin bulunduğu bir yöredir.
B)İnsanların bir bölümü mağara evlerde yaşamaktadır.
C)Dışarıdan gelen biri için yörenin yaşantısı etkileyicidir.
D)Gaz lambalarının aydınlattığı mağara evlerin geceleri çarpıcı bir görünüşü vardır.
E)Merkezde yaklaşık yirmi bin nüfus yaşamaktadır.

455)Benim için sanat bir yaşam zenginleşmesidir. İnsan yaşayarak doğayı, insanı, doğa insan ilişkisini, insan kültürünü; insanı insan yapan ne varsa onları öğrenir. Bir insanın yaşamı kısıtlıysa, sanatı da kısıtlıdır. İnsan, ilişkilerle zenginleşir, derinlik kazanır. Ben yazmadan önce yaşarım. Öğrenecek ve yazacak kadar yaşamamışsam zaten yazı doğmaz. Zorlarsan ya ölü ya da sakat doğar.

Aşağıdaki yargılardan hangisi bu parçadan çıkarılamaz?

A)Sanat, bir yaşam zenginliğidir.
B)İnsanı insan yapan değerler yaşandıkça öğrenilir.
C)Sanatın kısırlığı, yaşamın kısırlığından gelir.
D)Günlük yaşamı aktarmayan yazılar, sanat değerinden yoksundur.
E)Yazılanlar yaşanmamışsa, o yazılar daha doğmadan ölür.

456)Divan edebiyatını gereği gibi okuyamadığımı, daha doğrusu okumaya fırsat bulamadığımı belirtmeliyim. Okuyabildiklerim arasında Fuzuli ve Şeyh Galip en başta gelirler. Nedim'i onlarla bir tutmamakla birlikte gene severim. Muhakkak ki Divan edebiyatı yabana atılacak bir edebiyat değildir. Bu edebiyattan öğreneceğimiz çok şey var. Pek çok konuda ufkumuzu açacaktır. Mallerme'in bütün yaşamını vererek yapmak istediği saf şiiri, Divan şairleri yüzyıllar önce gerçekleştirmişlerdir.

Yazar, bu parçada aşağıdakilerden hangisine değinmemiştir?

A)Divan edebiyatı ile yeteri kadar ilgilenemediğine
B)Şiirlerinde Divan şairlerinin etkisinin olduğuna
C)Fuzuli ve Şeyh Galip'in şiirlerini beğendiğine
D)Divan edebiyatından günümüzde yararlanılabileceğine
E)Divan şiirinin, kimi yönleriyle Batı şiirinden önde olduğuna

457)İnsanı sürdüren, yani ölümsüz kılan onun yaptıklarıdır. Büyük düşünürler, büyük sanatçılar topluma sindikleri ölçüde ölümsüzleşirler. Praxiteies'in ölümü üzerinden nice yüzyıl geçti, ama yaptığı heykelleri hâlâ hayranlıkla seyrediyoruz. Ölümsüzlük bundan başka ne olabilirdi? Sanatçı, yaşamın unutulmaz biricik anlarını yok olup gitmekten kurtarmak için onları eserleri ile yaşatmaya çalışıyor. Monna Usa, Leonardo'nun fırçasından çıktığı günden beri, o büyüleyen gülümseyişiyle bize bakıp durmuyor mu?

Bu parçaya göre aşağıdakilerden hangisi söylenemez?

A)Sanatçı, ortaya koyduğu yapıtları ile kalıcılığa ulaşır.
B)Büyük sanatçıların yapıtları, asırlar boyu insanları etkilemeyi başarmıştır.
C)Sanatçı, yaşamdaki güzellikleri unutulmaktan kurtarır.
D)Her insan, sonraki çağlara kendinden bir iz kalmasını ister.
E)Bir sanat yapıtı, toplumu etkileyebildiği ölçüde ölümsüzleşir.

458)Yeni dergileri, gençlerin çıkardığı dergileri severim, ilgi ile okurum; onları tanıtmak, tutmak isterim. Ama onlar da biz yaşlıların söyledikleriyle ilgilenseler iyi edecekler. İlgilenmesinler isterlerse, okumasınlar yazdıklarımızı; ama bize söylemediğimizi söyletmesinler. Söylemediğimiz şeyleri bize mal etmelerine doğrusu çok bozuluyorum. Yazdıklarımıza biraz ilgi duysalar gerçeği fark edecekler.

Yazar, bu parçada aşağıdakilerden hangisine değinmemiştir?

A)Gençlere ve onların çalışmalarına ilgi gösterdiğine
B)Söyledikleriyle gençlerin ilgilenmediğine
C)Gençlerin, yaşlıların söylediklerini dikkate almasının iyi olacağına
D)Gençlerin, söylenmemiş bazı sözleri söylenmiş gibi gösterdiğine
E)Gençlerin başarıya ulaşmasının, büyükleri örnek almakla gerçekleşeceğine

459)Senaristin yeni filmi, yeni sinematografik tekniklerin kullanılmasıyla öne çıkıyor. Adeta bir görsel şölen denebilecek havasıyla farklı bir kurgu sunuyor izleyiciye. Modern bir hikâyeyi, tarihî dekorla sunabilmek zordur aslında ama senarist bu zoru başarmış. Üstelik kıyafetten dekora, konuşmalardan kişilerin tutum ve davranışına kadar hiçbir şey, hikâyenin organik yapısını bozamamış. Bu durum da izleyicinin filmi izlediğinde gerçek bir olaya yerinde tanıklık ediyormuş hissine kapılması sonucunu doğuruyor. Sözün kısası, hiçbir katkı maddesi bulunmayan, doğalbir anlatımı var filmin.

Bu parçadan aşağıdakilerden hangisine ulaşılamaz?

A)Filmde yeni yöntemlerin denendiğine
B)Görsel estetiğin eksik kaldığına
C)Güncel bir konuyu tarihî havayla sunduğuna
D)Filmde hiçbir unsurun eğreti durmadığına
E)Filmin inandırıcılığının yüksek olduğuna

460)Bilge Karasu, fazla öne çıkarmasa da gece imgesiyle ölüm korkusunu vermeye çalışmıştır. Yirmi dört saat ile sınırlanan zaman dilimi, insan ömrüyle karşılaştırıldığında öğleden sonra ölüme adım adım yaklaşılan bir dönemdir. Gece ise bu adımların sıklaştığı ve ölüm korkusunun yoğun olarak duyulduğu bir zaman parçasıdır. Bu yüzden Gecede betimlenen yerler soğuk ve kasvetlidir. Yoğun bir şekilde sıralanan sıfatlar, gündelik yaşamın bir parçası haline gelmiş korkuyu bütün acımasızlığıyla sezdirir. Karasunun bu kitapta denediği tekniklerden biri de farklı anlatıcılar kullanmasıdır. Öyle ki kimi zaman yazar ile anlatıcının birbirine karıştığı olur. Olaylar kim tarafından kime naklediliyor? Fazla net değildir. Çoğu zaman karakterlerin yerini simgeler alır. Bu yüzden anlatım kapalıdır. Kişiler, sürrealist tablolardaki gibi parçalı, deforme olmuş yüzleriyle okurun karşısına çıkarlar.

Bu parçada aşağıdakilerden hangisine değinilmemiştir?

A)Bilge Karasunun imgesel anlatım kullandığına
B)Gün kavramının insan yaşamıyla benzeştirildiğine
C)Yazarın çağrışıma uygun olmayan bir eser yazdığına
D)Kitapta değişik bakış açılarının kullanıldığına
E)Eserde karakterlerin net bir görüntüsünün olmadığına

461)Türkler, tarih içerisinde birçok değişime uğramış bir topluluktur. Sanattan mimariye, bilimden felsefeye birçok alanda yaşanan bu başkalaşım, Türk toplumunun özünü kaybetmesine neden olmamış; aksine farklı yollarla kendini geliştirme seçeneği sunmuştur ona. Gerek kültür alışverişiyle gerekse ihtiyaçların doğurduğu sebeplerle yenilenen bu topluluk, edebiyatta da bir çok sesliliğin oluşumuna zemin hazırlamıştır. Bu engin kültür birikimi, farklı kültürleri kendi potasında eritmeye her zaman hazır ve bu şekilde yenilenebileceğini bilen bir birikimdir.

Bu parçada aşağıdakilerden hangisine değinilmemiştir?

A)Türklerin tarihî süreçte farklılaştığına
B)Değişimin birden çok alanda görüldüğüne
C)Türklerin başka milletlerle kültür etkileşimine girdiğine
D)Türk kültürünün farklı kültürel renklere açık olduğuna
E)Kültür değişiminde Türk toplumunun doğasının bozulduğuna

462)Meddah, geleneksel Türk kültürünün tiyatroya kazandırdığı en önemli unsurlardan biridir. Hikâye anlatıcısı olarak düşünülebilen meddah; topluma sözcülük etme, perdeleri aralayıp insanın çok yönlü yapısını kendisine gösteren bir ayna olma, doğruyla yanlışın ayrımını belirleme gibi işlevlere sahiptir. Ayrıca bir yetenek işidir meddah olmak. Hem doğuştan bir yatkınlık hem de mizahçı zekası gerektirir ki herkesin göremeyeceği gülmece unsurlarını izleyiciye sunabilmelidir bir meddah. Realizmden beslenir, günceli irdeler, suya sabuna dokunur kısaca. Hatta her insanın söyleyemediği bir şeyi cesurca dile getirir. Bu noktada biraz da hoşlanılmayan bir yapısı vardır bazı çevrelerce.

Bu parçada meddah ya da meddahlıkla ilgili aşağıdakilerden hangisine değinilmemiştir?

A)İnsana kendisini keşfettiren bir yapıya sahip olduğuna
B)Kişinin bu işi yapmaya kabiliyetli olması gerektiğine
C)Herkesten farklı bir bakışa sahip olduğundan görünmeyeni gördüğüne
D)Bazı kişileri rahatsız edebilecek şeyleri dile getirdiğine
E)Gerçeği göz ardı ederek yapma hikâyeler anlattığına

463)Ressam, sürrealist bir tutumla iç dünyasının gizemli kıvrımlarında gezdiriyor sergiyi gezenleri. Kullandığı farklı tekniklerle zihninin kalıplarından dışarıya çıkarıyor insanı. Farklı bir gözle bakıyorsunuz resimlere, her desen birbirine zıt unsurlarla dolu ancak onların bir araya gelmesinden doğan ahenk görülmeye değer. Bu durumun bir karmaşa olarak görülmesi yanlış olur ama. Çünkü karmaşık resimler değil bunlar, aksine uyumlu bir bütünlüğe bürünüyor her renk, her çizgi. Yaşamın kendisinin de bir karmaşaya benzetildiği düşünülürse resimlerin hayatı yansıttığı da söylenebilir aslında.

Bu parçada aşağıdakilerden hangisine değinilmemiştir?

A)Ressamın gerçeküstücü bir tavır sergilediğine
B)Sanatçının değişik yöntemler kullandığına
C)Resimlerde zıtların uyumundan doğan bir ahenk olduğuna
D)Resimlerin karmaşıklığının estetik bütünlüğü bozduğuna
E)Resimlerin yaşamı yansıtan bir yönünün bulunduğuna

464)Nietzsche, sanat gibi dostluğu da iki temel türe ayırır: Yaşamı olumlayan, yaşamın tıka basa doluluğunda temellenen dostluk ve yaşamı reddeden, yaşamın yoksullaş- tırılmasında temellenen dostluk. Fakat asıl olanın birinci tür olduğunu belirtir. Şöyle buyurur Zerdüşt: Kendisinde dünyanın yetkin durduğu, iyinin kabı olan dostu öğretiyorum size; her zaman bağışlayabileceği yetkin bir dünyası olan, affedici, yaratıcı dostu. Nietzsche, iyi dost olmadan önce kendimizi yani olabileceğimiz şeyi sevmemiz gerektiğini savunur. Antikitede dostluğun en yüce duygu kabul edildiğini ve kendine yeterliğin ve bereketin kutsal kardeşi olduğunu iddia eder.

Bu parçadan Nietzschenin dostluk anlayışıyla ilgili olarak aşağıdakilerin hangisi söylenebilir?

A)Dost, insanı bir adım öteye götüren ve kutsallaştıran kişidir.
B)İyi dostlar ancak kötü günlerde insanın yanında olan kişilerdir.
C)Dostluğun tüm türleri insana fayda sağlar.
D)Dost, her şeyi affedebilen kişi değildir.
E)Kendiyle dost olmayanlar başkaları için iyi bir dost olabilir

465)Dostoyevskinin Yeraltından Notlarındaki kahramanının bir adı yoktur çünkü bu bir kişinin özel hikâyesi değil toplumsal bir tepkinin dışa vurumudur. Bugün bizde hâlâ yaşanan Batılılaşmak zorundayız. düşüncesinin bir buçuk asır önce Rusyada yaşanan trajedisidir bu kitap. Kahramanımız aslında Batılılaşmanın kendisine değil onun dayatılmasına, tek kurtuluş yolu gibi sunulmasına karşıdır. Bir rüzgâr olarak esen Batılılaşmayı başaranlar, hayat merdivenlerini birer birer çıkarken bunu başaramayan, içselleştiremeyen kahramanımızı hasta adam konumuna itmiştir. Başaramadığı şey, yaşadığı toplumla iletişim kurmak değil; Batılılaşmak isteyen ve kendi toplumuna sırtını dönmek pahasına bu fikre tutunan Rus aydın sınıfının sunduğu toplumsal düzenle diyaloğa girmektir.

Bu parçadan hareketle aşağıdakilerden hangisi söylenemez?

A)Yeraltından Notlar adlı eserde halkın sorunlarına yer verilmiştir.
B)Batılılaşma kavramı farklı milletlerde dönemin sorunu olarak düşünülmüştür.
C)Dostoyevski, döneminin sorunlarına duyarlı bir yazardır.
D)Yer Altından Notlar adlı eserin kahramanı, çağdaşı olan aydınlarca dışlanmıştır.
E)Batılılaşmanın yanlış tanıtılması birçok ünlü Rus yazarının eserine konu olmuştur.

466)Üretim teknolojisine devrim yaratacak nitelikte değişiklikler ve yenilikler getiren üç boyutlu yazıcılar, insanoğlunun hayal gücünü zorluyor. Yaratıcı fikirler ve tasarımlar gerçek modellere, son ürünlere, parçalara ve prototiplere hızlı bir şekilde dönüşüveriyor. Kullanılmaya başlandığı ilk günden itibaren aklınıza gelebilecek her türlü ürünün yanı sıra çok özel ve ilginç ürünler de ortaya çıkaran bu yeni nesil teknoloji, geleceğimizi inanılmaz biçimlerde şekillendireceğe benziyor. Bu teknoloji sadece tasarımcılara ve mühendislere değil, isteyen herkese keşfetme ve yenilik yapma fırsatı sunuyor.

Bu parçadan aşağıdakilerden hangisi çıkarılamaz?

A)İnsanın düşlerini zorlayan buluşların gerçekleştiği
B)Yaratıcı düşüncelerin kısa sürede modellerinin geliştirildiği
C)Yeni nesil teknolojinin farklı ürünler ortaya koyduğu
D)Uzman olmayan kişilerin de araştırma yapmasına olanak tanıdığı
E)Günümüzden onlarca yıl sonra piyasaya çıkacak ürünlerin şu anda hazır olduğu

467)Havadaki karbon dioksit kullanılarak petrol elde edilebilir mi? Bu durum gerçekten mümkün olabilir mi? Küçük bir İngiliz şirketi bunun mümkün olduğunu gösterdi. Geçtiğimiz günlerde sonucu açıklanan bir araştırmaya göre, bilim insanları havadaki karbon dioksiti su buharından ayrıştırılan hidrojenle birleştirerek doğrudan yakıt deposuna doldurulabilecek hale getirmeyi başardı. Bu teknoloji bir gün verimli hale gelirse hem petrol sıkıntısı hem de atmosferdeki artan karbon dioksit sorununa çare olabilir. Aslında havadan petrol elde etme fikri yeni değil. Bu konuda geçmişten bu yana çalışmalar yapılıyor. Yani bir bakıma yakıtın yanması tersine çevriliyor. Ne var ki bu dönüşümün maliyeti şimdilik çok yüksek ve bu da tasarının karşısındaki en geçilmez duvar gibi görünüyor.

Bu parçadan aşağıdakilerden hangisine ulaşılamaz?

A)Konu ile ilgili araştırma yapıldığına
B)Söz konusu fikrin daha önceden de ortaya atıldığına
C)Projenin önündeki en büyük engelin ne olduğuna
D)Halkın da bu projeye destek verdiğine
E)Projenin insanlık için ne gibi faydalarının olacağına

468)Sanatın ve sanatçının yurdudur İstanbul. Sanatsal dehayı besleyen zengin, bitimsiz bir kaynaktır. Şairler ondan ilham alır, ressamlar onu çizer, yazarlar onu yazar, müzisyenler onun şarkılarını çalar. Burası sanatsal yaratıcılığın her biçimine kendinde yer verir. O nedenledir ki İstanbul küresel bir sanat merkezidir. Müzeleri, galerileri, kültür-sanat organizasyonları, tiyatroları, sanat okulları ve atölyeleriyle sanatsal üretimin kalbidir.

Bu parçadan hareketle İstanbul ile ilgili aşağıdakilerden hangisi söylenemez?

A)Evrensel bir sanat merkezi olduğu
B)Sanata ve sanatçıya kucak açtığı
C)Tüm sanat dallarını beslediği
D)İnsanlarının da sanatsal ruh taşıdığı
E)Farklı sanatsal mekânlarının olduğu

469)Bilgisayarınızda kullanmak için satın aldığınız hemen her yazılım, kullanım veya kurulum öncesinde karşınıza servis kurallarının yazılı olduğu uzun bir metin koyar ve Şartları okudum ve kabul ediyorum diyerek altına işaret koymanızı bekler. Bunu yapmadığınız sürece de yazılımı  kullanıma açmayı reddeder. Siz de mecburen kabul edersiniz. Ancak sorun şu ki burada yazılanları aslında kimse okumuyor. Hatta 2010 yılında GameStation adında bir şirket bunu sınamak için son kullanıcı lisans sözleşmesine  Bu anlaşmayı kabul ederseniz ruhunuzu bize satmış olursunuz. gibi bir madde eklemiş ve buna rağmen binlerce kişi anlaşmayı kabul etmişti. Çünkü metinlerin çok uzun olması bir yana, bazı ifadelerin ne anlattığını çözebilmek için cümlelerin üzerinden tek tek geçmek gerekiyor. Siz de okumadığınız için yazılımı kullanmayı kabul ederek karşı tarafa ne gibi hakları devrettiğinizin farkına varamıyorsunuz.

Bu parçada aşağıdakilerden hangisine değinilmemiştir?

A)Bilgisayar yazılımlarının belli servis koşullarının bulunduğuna
B)İnsanların yazılımları kullanabilmek için şartları kabul etmeye mecbur kaldığına
C)Fark edilmeden servis sağlayıcılarına birtakım haklar verildiğine
D)Servis sağlayıcılarının kurallarını kabul etmeden yazılımların kullanılamayacağına
E)Söz konusu şartların bir uzmanla birlikte okunmasının gerektiğine

470)Kış mevsiminin en güzel yanıdır yağan karı pencereden seyretmek. Hemen hemen hepimiz cama vuran farklı şekillerdeki kar tanelerinin mucizeviliğinden etkileniriz. Farklı bir yağış türü olan kar, çoğu insanın bildiğinden farklı olarak, donmuş yağmur damlacıkları demek değildir. Bunlara dolu deniyor. Karın oluşumu biraz daha farklı. Bazı durumlarda, su buharı doğrudan minik buz kristalleri halinde yoğunlaşarak hegzagonal yani altıgen prizma görünümü alarak kar tanelerini oluşturur. Her kar tanesi bir diğerinden farklı şekildedir, hiçbiri diğerlerine benzemez.

Bu parçada aşağıdakilerden hangisine yer verilmemiştir?

A)Kar tanelerinin özgünlüğüne
B)Kar ile ilgili bir yanlış anlamanın var olduğuna
C)Kar tanelerinin nasıl oluştuğuna
D)Karın doluya oranla daha sık görüldüğüne
E)Kar ile ilgili öznel görüşlere

471)Hisar şiirinin önde gelen temsilcilerinden biri olan Mustafa Necati Karaer, şiir yazmaya halk edebiyatı ürünlerinden ilham alarak başlamış ve zamanla geleneğin sağlam temelleri üzerinde özgün bir üsluba ulaşmıştır. Gençlik dönemi ürünlerini, Garipçilerin şiirle geleneğin bağlarını tamamen koparmaya çalıştıkları 1940lı yıllarda halk şiiri tarzında vermiş; giderek geçmişle günümüzü kaynaştıran bir şiir anlayışına ulaşarak özgün bir kompozisyon vücudu getirmiştir. Çocukluğu Kerem ile Aslı, Âşık Garip, Billûr Köşk gibi hak hikâyelerinin okunduğu, masalların anlatıldığı, koşma ve türkülerin söylendiği bir çevrede geçen Mustafa Necati, hayal dünyası zengin bir şairdir. Çocukluk ve ilk gençlik yılları böyle bir hikâye ve masal atmosferinde geçen sanatçının, edebî kişiliğinin oluşumunda bu zengin ve köklü kaynakların etkisi olmuştur.

Bu parçadan hareketle Mustafa Necati Karaer hakkında aşağıdakilerden hangisine ulaşılamaz?

A)Döneminin en üretken yazarı olarak bilindiğine
B)Hisar şiirinin önde gelen temsilcilerinden olduğuna
C)Şiir yazmaya halk edebiyatı ürünlerinden etkilenerek başladığına
D)Geniş ve zengin bir hayal dünyasına sahip olduğuna
E)Çocukluğunu halk hikâyelerinin okunduğu bir çevrede geçirdiğine

472)Sözlü geleneğin ürünü olan atasözleri ve deyimler yüzyıllar boyunca kuşaktan kuşağa aktarılarak günümüze kadar ulaşmışlardır. Atasözleri, atalarımızın söylediği, geçmişten günümüze gelen, geniş tecrübe ve gözlemlerin ürürünü olan, kısa ve özlü sözlerdir. Deyimler ise, bir kavramı belirtmek için bulunmuş özel anlatım kalıplarıdır. Deyimlerle atasözleri arasında şekil bakımından benzerlikler bulunmakla birlikte kavram yönünden ayrılıklar  vardır. Deyimler yol gösterme niteliği taşımazlar. Hüküm bildirmezler. Deyimlerin değişik şahıslar içinde çekimlenmiş biçimleri ya da mastar eki almış biçimleri kullanılabilir. Ancak atasözleri kişilere göre çekimlenmez. Kalıplaşmış sabit bir yapıya sahiptirler.

Bu parçada aşağıdakilerden hangisine değinilmemiştir?

A)Deyim ve atasözlerinin şekil bakımından benzerlikler taşıdığına
B)Bazı atasözü ve deyimlerin zamanla unutulduğuna
C)Atasözü ve deyimlerin sözlü geleneğin ürünü olduğuna
D)Deyim ve atasözleri arasında kavram yönünden ayrılıklar olduğuna
E)Deyimlerin farklı şahıslar için çekimlenebileceğine

473)Taklit, sanatçının çıraklık döneminde gerekli bir şeydir. Çalışmalar bir birikime dönüştürülmüş olsun olmasın, her sanatçı böyle bir süreçten geçmiştir. Taklit, imrenmenin ileri bir aşamasıdır. İmrenme sanatçı olmaya, taklit de sanat üretmeye yöneltir insanı. Sonrasında ya vazgeçer insan böyle taklitten ya da inat eder, sürdürür. Sürdürenler gün gelir yapılmış bir şeyi yeniden yapmanın anlamsız olduğunu fark eder. Özgün olanı veya daha iyisini yapmaya koyulursa amacına ulaşır ama taklit etmeye devam ederse o bir sanatçı olmaz zanaatçı olur.

Bu parçada aşağıdakilerin hangisine değinilmemiştir?

A)Taklidin insanı sanat üretmeye yönelttiğine
B)Taklidin imrenmenin sonraki bir aşaması olduğuna
C)Her sanatçının taklit sürecinden geçtiğine
D)Çıraklık döneminde taklidin gerekliliğine
E)Başkasına imrenerek sanatçı olunamayacağına

474)Sanat eseri kişinin gönlüne dokunmak için oluşturulmuştur, bilgi vermek ya da ders vermek amacı yoktur sanatçıda. Bazen bildiğimiz, yaşadığımız, tanık olduğumuz şeyleri daha önce görmediğimiz yönleriyle bize anlatır. Bunu yaparken şaşırtıverir bizi. Her gün yaşadığımız ve monotonluğuna alıştığımız hayatı farklı bir çerçeve içinde sunar sanatçı. Böylece hayatı sever ondan yeniden tat almaya başlarız. Bu da hayattan kopmamamızı, olumsuzluklara göğüs germemizi sağlar.

Bu parçada aşağıdakilerden hangisine değinilmemiştir?

A)Sanatın insana yaşama sevinci verdiğine
B)Sanatın yaşananları farklı açıdan yansıttığına
C)Sanatçının bilgi verme amacı olmadığına
D)İnsana zorluklara katlanma gücü verdiğine
E)Sanatçının insanlarda ortak bir bakış açısı oluşturduğuna

475)Antolojiler, çoğu yönden yararlı olmalarının yanında bazı olumsuz tartışmalara da konu olmuştur. Kişisel beğenilerle hazırlandıkları için bazı isim ve ürünlere yer verilmeyişi bir haksızlık gibi görülmüştür. Ayrıca hiç hak etmediği halde antoloji sayesinde şair veya yazar sıfatı kazananlar da olmuştur. Antolojide yer alan ürünlerin seçimi bazen belli bir sanatsal olgunluk gözetilerek yapılmamış, bunda sanat dışı etkenler de etkili olmuştur. Öte yandan kitaplarını tanıtma fırsatı bulamamış bazı gerçek sanatçılar da antolojiler sayesinde isimlerinden söz ettirmişlerdir.

Yukarıda verilen parçadan aşağıdakilerden hangisine ulaşılamaz?

A)Antolojide yer alan ürünlerin nitelikçe üstün olduğuna
B)Antolojilerin bazı durumlarda zararlı olduğuna
C)Antolojilerde kitap tanıtımı da yapıldığına
D)Antolojiler sayesinde haksız unvanlar kazananların olduğuna
E)Antolojilerde kişisel beğenilerin ön planda bulunduğuna

476)Geleneksel kültürümüzün orta oyunu ve meddahlıkla birlikte en önemli köşe taşlarından biri olan Karagöz ile Hacivat oyununun, günümüzden yüzyıllar önce ortaya çıktığı düşünülmektedir. Geleneğimizi yansıtan Karagöz oyunu, zamanla insanları eğlendirirken düşündüren bir görev üstlenmiş, zaman zaman toplumsal bilincin oluşmasında  öncülük yapmıştır. Gölge oyunlarının ne zaman ve nasıl ortaya çıktığı hakkında kesin bir bilgi olmamakla birlikte Asya kökenli olduğu da bilinir. Bu oyunların Türk kültüründe görülme zamanı ve Karagöz ile Hacivat olarak ne zaman biçimlendiği henüz esrarını korumaktadır. Bütün bu bilinmezliklerin içinde toplumun eğlence kaynağı olmayı başaran bu oyunlar, özellikle ramazan gecelerinin vazgeçilmez gösterileri haline gelmişlerdir.

Bu parçada Karagöz ve Hacivatla ilgili olarak aşağıdakilerin hangisinden söz edilmemiştir?

A)İnsanların fikir dünyasına yön verdiğinden
B)Toplumsal kültürün önemli ürünleri olduğundan
C)Geçmiş yaşantılarımızın ifade aracı olduğundan
D)Tarihi hakkında elle tutulur bilgilerin olmadığından
E)Eğlendirici özelliği ile yazılı edebiyatın yapı taşı olduğundan

477)Günümüzde daha çok edebiyatımıza katkıları ve özellikle de romanlarıyla anılan Ahmet Mithat Efendi, kendi kurduğu matbaasında yayımladığı çeviri, uyarlama ve oyunlarla dinî, siyasi, iktisadi, tarihî, felsefi vb. metinlerle birçok alana el atmış üretken bir yazardır. Yazdığı alanlardaki yetkinliği ve bu alanlarda entelektüel derinliği bir yana; Ahmet Mithatın en büyük başarısı toplumumuzda büyük kitlenin hiç tanımadığı bir mekanizmayı, okuma alışkanlığını, harekete geçirmiş olmasıdır.

Bu paragrafta, söz konusu yazarla ilgili olarak aşağıdakilerden hangisine değinilmemiştir?

A)Batıdan aldığı roman türüne örnekler verirken halk hikâyelerinden yararlandığına
B)Edebî çalışmalarıyla hâlâ adından söz edildiğine
C)Edebî faaliyetlerini büyük ölçüde kendi imkânlarıyla yürüttüğüne
D)Çok çeşitli içerikte eserlerle okuyucunun karşısına çıktığına
E)Bize en önemli katkısının geniş halk kesimlerini okumaya alıştırmak olduğuna

478)Yeryüzünün neresinde yaşarsa yaşasın insanların ortak noktaları vardır. Tümü aşkı yaşamış, ölüm acısını duyumsamış ve ayrılığa üzülmüştür. Evrensel bir nitelik taşıyan bir eser de mutlaka bu insani ve insanların ortak noktaları olan duyguları işler. Ancak bir esere tamamen, her haliyle evrenseldir demek mümkün müdür? Evet aşk, ölüm, ayrılık gibi konular ortak duyguları yansıtır ve her toplumda, insanda vardır fakat bunları yaşayış şekli, bu olaylara bakış açısı her toplumda farklıdır. Ölüm, Doğu toplumlarında yeniden başlangıçtır; bazı toplumlar da ise bir sondur. Ayrılık, bazı toplumlarda bir tercihken bazılarında tamamen kaderin oyunudur. Bu farklı değerlendirmeler her alana yayılmıştır. Yani her yönüyle evrensel olan bir durum, bir kavram yoktur. Hâl böyleyken bir eserin tamamıyla evrensel olacağı düşünülebilir mi?

Bu parçaya göre aşağıdakilerden hangisine değinilmemiştir?

A)İnsanların duygu ve düşüncelerinin belli nedenlerle şekillendiğine
B)Doğu toplumlarının bazı olayları diğer toplumlardan farklı değerlendirdiğine
C)Kadercilik anlayışının bazı toplumları geri kalmaya ittiğine
D)Evrensel duyguların bölgesel farklılıklar gösterdiğine
E)Her ne konu işlenirse işlensin bir eserin tam olarak evrensel olamayacağına

479)O, şiirlerinde, köy çevresine, doğaya, köy kökenli insanların duygularına, bu insanların yaşantılarına ve kentteki köylünün durumuna geniş yer vermiştir. Gerçekçi bir yaklaşımla ele aldığı konuları, dilimizin güzelliklerinden beslenerek işlemiştir. Şiirleri içtenlik ve sevgi doludur. Geniş ölçüde halk şiirinden yararlanmıştır. Yapmacık tavırlardan uzak durmuş, yalın bir anlatımla sağlam yapılı şiirler yazmış ve çok sevilen bir şair olmuştur.

Bu parçada, sözü edilen şairle ilgili aşağıdakilerden hangisine değinilmemiştir?

A)Gerçekçi bir şair olduğuna
B)Halk şiirinden faydalandığına
C)Dili güzel kullandığına
D)Doğallığı, içtenliği önemsediğine
E)Şiirlerinde çağrışımlardan yararlandığına

480)Edebiyat, insan gerçekliğini yansıtır; insan gerçekliği ise toplumsal gerçeklik içinde hayat bulur. Toplumsal gerçeklik, edebiyatın malzemesi olduğu kadar tarihin de konusunu teşkil eder. Bu nedenle edebiyat ve tarih, birçok bakımdan birbirinden yararlanır. Edebî eserin, yazıldığı dönemin zihniyetini yansıtması onu tarih biliminin ilgi alanı içinde tutar. Aynı şekilde edebî eserin, tarihin belli bir döneminden bir kesiti konu olarak işlemesi de sanatçının tarih biliminin verilerine başvurmasını gerektirir.

Bu parçada aşağıdakilerden hangisine değinilmemiştir?

A)Edebiyatın, tarihin ilgi alanı içinde yer aldığına
B)Edebiyat ve tarihin birbirinden faydalandığına
C)Yazarın belli bir dönemi anlatırken tarih kaynaklarına bakması gerektiğine
D)Edebî eserde tarihi konuların fantastik bir biçimde işlendiğine
E)Edebî eserlerin, oluşturulduğu dönemin zihniyetini yansıttığına

481)Japonyanın resmî adı Japonya ama millî adı Nippon. Toplam 377 bin kilometrekarelik bir ülke, dört adadan oluşuyor ve 123 milyon nüfusu var. İrili ufaklı adaların bütünü Japonya ama büyük adalar da mevcut. Bu küçük ülkeye 123 milyon insanı sığdırmak için Japonlar sanki tüm doğayı işgal etmişler. Üstelik ülkenin % 88i dağlık ve ormanlık. Kırsal görüntüler Yamagatadan hemen sonra bitiyor. Sonra biri bitmeden öteki baştan uçsuz bucaksız banliyöler, kasabalar Toprağın her karışı iskân için kullanılıyor. Arsa ve arazi fiyatları korkunç. Dünyanın en pahalı arsası Tokyonun Ginzasında. Bir metrekarenin fiyatı üç yüz bin dolara yakın.

Bu parçada Japonya ile ilgili olarak aşağıdakilerin hangisinden söz edilmemiştir?

A)Sahip olduğu toplam nüfustan
B)En yüksek fiyatlı arsaların burada olduğundan
C)Doğanın her parçasının yerleşim yeri olarak kullanıldığından
D)Dünya üzerindeki coğrafi konumundan
E)Ülkede birçok ada bulunduğundan

482)Reşat Nuri, bütün eserlerinde Anadolu coğrafyası üzerindeki Türk insanının sosyal ve psikolojik yapısını, günlük hayatını anlatır. İnsanın ve hayatın iç yüzünü sergilemeye çalışır. Birkaç eseri dışında ideolojiye sapmayan yazar, eserlerinde hep sevgiyi ve hoşgörüyü esas alır.  Acıma ve sevgi temalarını hiçbir zaman eksik etmez. Bu yönüyle o, Türkçenin ortasında geniş bir sevgi ve şefkat ürpermesidir. Hiciv ve sosyal tenkidin öne çıktığı eserlerinde de bu tavrını korur. Kahramanları çoğunlukla tek yönlüdür onun. Onları idealize ederek çıkarır karşımıza. Genelde realist olmakla beraber bu tutumuyla romantik tarafları da bulunan yazar, gözlemlerinden büyük ölçüde faydalanır.

Bu parçada Reşat Nuri ile ilgili aşağıdakilerden hangisine değinilmemiştir?

A)Eserlerinde Anadolu insanını temel aldığına
B)Görünmeyeni de göstermeye çalıştığına
C)Toplumsal eleştiriye yer verdiğine
D)Kahramanlarını aynasal bir gerçeklikle sunduğuna
E)Az da olsa siyasi yönü olan eserler de yazdığına

483)Modernizm; geleneksel olanı yeni olana tabi kılma, yerleşik ve alışılmış olanı yerleşik olmayana uydurma tavrıdır. Bu akım, eskiye karşı çıkmış ve bayağılığa, sıradan algıya isyan etmiştir. Bu akıma bağlı metinlerde konuşma ve öyküleme tekniği yerine bilinç akışı tekniği kullanılmıştır. Sürrealizm ve varoluşçuluk akımlarının etkisinde kalınmıştır. Bu eserlerde birey, çevresiyle çatışma hâlinde olup duygu, düşünce ve dış görüntüsüyle huzursuz ve karmaşık davranışlar sergiler. Düşsel algının büyük oranda yer aldığı bu yapıtlarda dil, çağrışımsaldır.

Bu parçadan modernizmle ilgili olarak aşağıdakilerden hangisine ulaşılamaz?

A)Geleneksel yapıya tepkili olduğuna
B)Kurmaca yapıdan uzak durduğuna
C)Kişilerin iç dünyalarını yansıttığına
D)Bunalım psikolojisine yer verdiğine
E)Gerçeküstücülüğün etkilerini taşıdığına

484)1930lu yıllardan itibaren Cumhuriyet romanlarında geçim sıkıntısı, köy hayatı, işçi problemleri gibi konular işlenmeye başlamıştır. Bu konuların yanında Anadolu coğrafyasından büyük kentlere yapılan göçün ortaya çıkardığı sonuçlara değinilmiştir. Genelde tezli olan bu romanlarda okur, yazarın düşünceleri doğrultusunda yönlendirilmeye çalışılmıştır. Realizm ve natüralizm etkisinde gelişen bu yapıtlar, genelde toplumdaki sınıf farklarını ve bu sınıfların çatışmalarını yansıtır. Yazarların gerçekçilikteki başarısı kendilerinin de anlattıkları coğrafyada yetişmelerinden, çoğunun da Köy Enstitüsü çıkışlı olmasından kaynaklanmaktadır.

Bu parçadan aşağıdakilerden hangisi çıkarılamaz?

A)Yazarlar, 1930 sonrasında toplumsal içerikli eserler yazmıştır.
B)Yazarlar eserlerini, belli bir ideolojik görüş doğrultusunda oluşturmuştur.
C)Toplumdaki sınıf farklılıkları ironik bir üslupla eleştirilmiştir.
D)Eserler, okurun düşüncelerini değiştirmek ya da okuru yönlendirmek üzere yazılmıştır.
E)Gerçekçilik akımı çizgisinde ürünler verilmiştir.

485)Vincent Van Goghun öncülerinden olduğu ekspresyonizm, I. Dünya Savaşından sonra Alman sinemasında etkili olmuş bir akımdır. Empresyonizme tepki olarak ortaya çıkan bu akımda kişinin iç dünyası, tepkileri, çatışmaları, psikolojisi detaylı anlatılmıştır. Ekspresyonistlere göre dış dünyayı herkes kendine göre algıladığı için önemli olan, öznel algıların dile getirilmesidir. Dış dünyaya anlam kazandırma, dışavurum temel ilkelerdendir. Ayrıca sanatçının iç gözlem tekniğini kullanması şarttır. İyi bir sanatçı, bir nesneyi bütün somut ilişkilerinden ayırmak, onu çıplak ve yalnız olarak, bireysel zihnin katışıksız bir ürünü olarak incelemek durumundadır.

Bu parçada ekspresyonizmle ilgili aşağıdakilerden hangisine değinilmemiştir?

A)Etkili olduğu döneme
B)İçsel tahlil yapıldığına
C)Edebiyatımıza yansımasına
D)Temel prensiplerine
E)Hangi akıma karşı olduğuna

486)Bizde tiyatro eleştirisi oldukça öznel bir nitelik taşıyor. Yani bir şeyi aşırı derecede övme ya da iyice batırma anlamına geliyor yahut suya sabuna  dokunmadan, yuvarlak sözlerle geçiştirmeye dönüşüyor. Oysa bir eleştiri yazısından  beklenen, söz konusu oyunu, belli nesnel ölçütlerin ışığında, çeşitli açılardan,  çeşitli yönleriyle aydınlatmasıdır.

Bu parçada tiyatro eleştirilerinin bir kusuru olarak aşağıdakilerin hangisine değinilmemiştir?

A)Eserde bulunmayan üstün nitelikleri, varmış gibi gösterme
B)Eseri tanıtırken açık ve anlaşılır bir dil kullanmama
C)Eserle ilgili gerçek bilgiler vermeye özen göstermeme
D)Eseri tanıtacak önemli noktaları belirtmeme
E)Eserin olumlu yanlarını görmezlikten gelme

487)Müzelerimizi birkaç günlüğüne kapatsak hiç kimsenin bundan haberi bile olmaz. Çünkü müzelerimizi gezenlerin çoğu yabancılar. Okullar da olmasa, müzelere yerli izleyici  bulmak sorun olur. Okulların da müze gezilerinin bilinçli olduğunu sanmıyorum, bir piknikten  farkı yok neredeyse. İşte bu nedenlerle, geniş kesimde bir müze isteğinin var olduğundan kuşkuluyum.

Bu parçada aşağıdakilerin hangisine değinilmemiştir?

A)Müzelerimize gösterilen ilgi yeterli düzeyde değildir.
B)Okullarımız müzelerden yararlanamamaktadır.
C)Halkın müzelere gitme alışkanlığı yoktur.
D)Müzeler işlevini yerine getirememektedir.
E)Müzelere, ilgiyi çekmek için bazı tedbirler almak gereklidir.

488)Her şiir, yepyeni bir bileşim, kendine özgü nitelikleri olan bir varlıktır. Bu varlık, ne değiştirilebilir ne de bunun bir benzeri yapılabilir. Bu nedenle şiir, yazıldığı dilden başka bir dile çevrilemez; o kendini nasıl anlatıyorsa öyledir. "Şu şiiri anlatır mısınız?"  denildiğinde yapılacak iş, onu bir daha okumaktır; çünkü ille de anlatmaya çabalamak yeniden  yaratmaya kalkmak olur. Yaratılan bu şiir de artık asıl şiir değildir; eskisinden ayrı; yepyeni  bir şiirdir.

Bu parçadan aşağıdaki yargıların hangisi çıkarılamaz?

A)Her şiir, ötekilerden ayrı özellikler taşır.
B)Bir şiiri başkasına anlatmanın yolu, onu o kişiye bir daha okumaktır.
C)Bir şiirin çevirisi, aslının aynı değildir.
D)Şiir, çeviriye elverişli olmayan bir türdür.
E)Şiir çevirisinde başarı, çevirmenin şiiri iyi anlamış olmasına bağlıdır.

489)Sait Faik, Cumhuriyet döneminin en büyük öykücüsüdür bence. Kendinden öncekilerin yapmadığı bir şeyi yaptı; Türk öykücülüğüne yepyeni bir tarz getirdi. O zamana kadar öykü, yalnızca başlangıcı, ortası ve sonucu olan ilginç bir olay üzerine kurulurdu. Sait Faik ise bir konuyu değil, yaşamın bir parçasını işledi. Ona göre, insanı ilgilendiren her şey bir konuydu. Bir tezi savunmaz, bir yaşantıyı yansıtırdı. İnsan sevgisi, doğa sevgisi dolu bir yüreği vardı. Bir boya sandığı, bir semaver, bir garson, bir balıkçı onun anlatımıyla birdenbire ilginçlik kazandı.

Bu parçada, Sait Faik'te ilgili olarak aşağıdaki yargılardan hangisine yer verilmemiştir?

A)Öykülerinin konusu, insanoğlunun bir anı, bir tavrı ya da bir durumudur.
B)Öykülerinde, çevrenin İnsan üzerindeki etkilerini belirtmeye ağırlık vermiştir.
C)Öykü kişilerini, her yerde ve her zaman rastlanabilen, sıradan insanlardan seçmiştir.
D)Öykülerinde düşündüklerini değil, gördüklerini ve yaşadıklarını anlatmıştır.
E)Öykülerinin dokusunda, olaylar ve düşünceler değil, duygular, davranışlar ağır basmaktadır.

490)Ahmet Mithat'ın, zamanında çok okunan ve sevilen bir romancı olmasının nedenleri çeşitlidir. Karışık olayları merak uyandıracak bir biçimde düğümleyip çözmedeki başarısı, sade bir dille yazması, halkın alışık olduğu meddah ağzını romana uygulaması bu nedenler arasında sayılabilir.

Aşağıdakilerden hangisi A.Mithat'ın bu parçada sözü edilen özelliklerinden biri değildir?

A)Karmaşık durumları ilgi uyandıracak bir sona götürmesi
B)Kolay anlaşılan bir dil kullanması
C)Halkta okuma isteği uyandırmak amacıyla yazması
D)Okuyucunun ilgisini canlı tutması
E)Türk halk tiyatrosunun özelliklerinden yararlanması

491)İnsan yaşlandıkça geçmiş yıllan, o yılların yaşandığı çevreyi daha farklı, daha renkli, daha tatlı buluyor. Bu düşünceyle, geriye dönememenin çaresizliği içinde, belki de yanılarak, dünü, bugüne her bakımdan tercih ediyor. Acaba, gerçekten her geçen yıl iyiyi kötüleştirmiş, güzeli çirkinleştirmiş, rahatı zorlaştırmış mıdır? Değişen, bozulan, tatsızlaşan etrafımız mı, yoksa yılların erozyonuna uğrayıp durmadan eriyen, yaşlanan kendi ruhumuz, vücudumuz, kafamız mıdır?

Bu parçada yaşlılarla ilgili olarak aşağıdakilerden hangisine değinilmemiştir?

A)Duygu ve düşüncelerinin zamanla değişmesine
B)Zamanla olayları daha doğru değerlendirmelerine
C)Eskisi gibi yaşayamamaktan doğan sıkıntılarına
D)Geçmişi özlemle hatırlamalarına
E)Bugünü, geçmişe göre katlanılmaz bulmalarına

492)Çocuk için, okuduğu öykünün yazan yoktur; öykü vardır yalnız. Şeker gibi, dondurma gibi yutulurcasına tüketilen öykü Yetişkin okur ise bir yapıta kendi bilgi birikimi, çağının bakışı ve beğenisi ile yaklaşır. Sözgelişi çocuk kendini öykü kahramanlarıyla özdeşleştirerek onların eylemiyle sürüklenmek ister. Oysa yetişkinlerin okumasında bu durum ancak okuma sürecinin bir yönü olabilir. Çünkü onlar için okuma, çok yönlü bir etkinliktir.

Bu parçada aşağıdakilerden hangisine değinilmemiştir?

A)Çocuk okurlarla yetişkin okurların tutumuna
B)Yetişkin okurun bir yapıtı çocuktan farklı biçimde algılamasına
C)Çocukların öykü kişilerinden etkilenmesine
D)Yetişkinlerin, bir yapıtı okurken kendi deneyimlerinden yararlanmasına
E)Okuma zevkinin küçük yaşlarda kazanılabileceğine

493) Yazınsal ürünlerin can daman, ona göre, biçimdi. Bir cümlede, "de"nin fazlalığı, eksikliği; cümlenin başlangıcının şöyle ya da böyle olması son derece önemliydi. Bir bakıma ona göre biçim, içerikten de önce gelirdi. Salt bir içerik onun için fazla değer taşımazdı. Çünkü içeriği belirleyenin, biçim olduğunu savunurdu. Onun bu tutumu, birçok yazısında görülebilir.

Bu parçada sözü edilen yazarın, yazınsal ürünlerle ilgili görüşlerinden hangisine değinilmemiştir?

A)Anlatılandan çok, anlatılış biçiminin önemli olduğuna
B)Anlatıma katkısı olmayan sözcüklerden kaçınılması gerektiğine
C)Cümle kuruluşunun önem taşıdığına
D)İçeriğin, biçimle birlikte değer kazanacağına
E)Konunun, biçimi de belirleyeceğine

494)Yaş ilerledikçe, insanın çevresindekilere karşı sorumluluğu arttıkça gerçeği söyleme, doğru bildiği şeyleri açıklama insanoğlu açısından kaçınılmaz bir vicdan borcu oluyor. Doğru olduğuna inandığı bir şey karşısında bile bile susmak, onu umursamamak "İnsanım." diyen bir kişinin harcı değildir. Bütün dünyanın darılacağını bilse yine de onu hiç kimse konuşmaktan, gerçekleri dile getirmekten alıkoyamaz.

Bu parçadan aşağıdaki yargıların hangisi çıkarılamaz?

A)Toplum içindeki görevlerinin bilincine varması, insanı doğruyu söylemeye yöneltir.
B)Belli bir yaştan sonra gerçekleri söylemek bir zorunluluk olur.
C)Benimsemediği durumlara insan, daha çok ileri yaşlarda tepki gösterir.
D)Bilinen şeylerin söylenmesi, başkalarını darıltmamalıdır.
E)İnsan olmanın ölçüsü, gerçekleri dile getirmektir.

495) Bu yazarın öyküleri, konulan seçişi ve işleyişi bakımından olduğu kadar, gözlem ve ayrıntı çeşitliliği yönünden de zengindir. Dili ve biçimi klasiktir. Ama dünyaya bakışı ve yorumlan hep çağına uygundur. Bu nitelikleriyle hem kolay ve tat alınarak okunan, hem de olaylara değişik açılardan ayna tutan, akıcı, okuru saran öyküler yazmıştır. Bu yönlerini de önemli saptama ve derinlikli çözümlemeleriyle boyutlandırmıştır. Tiplerden, durumlardan, ruh hallerinden, aydınlıklardan hatta durağan bir nesneden bile öyküler yaratmanın ustasıdır.

Parçada, sözü edilen yazarla ilgili olarak aşağıdakilerden hangisine değinilmemiştir?

A)Sıkıcı olmayan öyküler yazmasına
B)Çağdaş bir algılama gücünün bulunmasına
C)Dil ve anlatım yönünden bir arayış içinde olmasına
D)Yaratıcılığının güçlü olmasına
E)Yaşamı çeşitli yönleriyle yansıtmasına

496)Romancı hangi görüşte olursa olsun, kolaya kaçamaz. Her eserinde mutlaka özgün bir fikir, ileriye doğru tutulmuş bir ışık bulundurmak zorundadır. İnsanlara, daha doğrusu insan sorunlarına bu açıdan bakmamışsa, kendisine o romanı neden yazdığı sorulabilir. Bu sorunun karşılığını romancı, hiçbir çağda kolayca verememiştir.

Bu parçada romancıyla ilgili olarak aşağıdakilerden hangisine değinilmemiştir?

A)Güçlükleri göze almasına
B)Yaratıcı olmasına
C)İnsandan kopuk olmamasına
D)Geleceği aydınlatmasına
E)Yapıtlarında değişik üsluplar kullanmasına

497)Babam her gün, okulda geçen günün hesabını sorar, benden bilgi almak isterdi. Bir yandan da çantamdaki kitaplara ve defterlere göz gezdirirdi. Kirli bir deftere, ucu bükülmüş bir sayfaya dayanamazdı. Karalanmış bir yazıyı ya da matematik işlemini çantamdaki silgiyle sildiğini, orayı temizlediğini çok görmüşümdür. Bütün bu düzeltmeleri, kontrolleri yaparken bir kez bile yüksek sesle konuştuğunu duymadım. Her zaman yumuşak ve şefkatliydi ama hiçbir zaman benimle yüz göz olduğunu anımsamıyorum.

Bu parçada sözü edilen babanın, çocuğuna karşı tutumu ile ilgili olarak aşağıdakilerden hangisine değinilmemiştir?

A)Eğitimiyle yakından ilgilenmesine
B)Temiz ve düzenli olmasını istemesine
C)Katı bir disiplin uygulamasına
D)Aralarında belirli bir mesafe bırakmasına
E)Sevecen bir yaklaşım içinde olmasına

498)Bu romandaki kişiler, düşüncelerini, duygularını davranışlarıyla ortaya koyarlar. Acılan, sevinçleri, öfkeleri, yalnızlıkları; duruşlarına, bakışlarına, davranışlarına yansır. Diyaloglar, iç konuşmalar da bu görselliği güçlendirir, boyutlandırır. Doğa betimlemeleri, bu anlatımı bütünleyicidir. Bütün bunlar kişilerin, çevrenin ve davranışların iyi tasarlanması, inandırıcı ve ayrıntılı biçimde yansıtılmasıyla gerçekleşir.

Bu parçada, sözü edilen romanla ilgili olarak aşağıdakilerden hangisine değinilmemiştir?

A)Kahramanların davranışını, çevrenin yönlendirmesine
B)Betimlemelerin, anlatıma olan katkısına
C)Kahramanların, duygularını eylemlerle yansıtmasına
D)Anlatımda iç konuşma tekniğine başvurulmasına
E)Kahramanların düşünceleriyle davranışlarının uyumlu olmasına

499)Masal, çocuğa kendi karakterini, benliğini geliştirmesi için ipuçları verir; onu yüreklendirir. Tüm engellere karşın herkesin yoğun ve zengin bir yaşama varabileceğini gösterir. Yeter ki insan savaşmaktan kaçmasın. Devlerle, dış tehlikelerle savaşmadan, insan, değil mutluluğu, kendi kendini bile bulamaz, bilemez, tanıyamaz. Masal, ürkek, çekingen, mücadeleden kaçan yaratıkları harekete geçirir. Bize, böyle kişilerin tekdüze, sıkıcı ve silik yaşamının olacağını hatırlatır.

Bu parçada masalın çocuğa sağladığı yararlar arasında aşağıdakilerden hangisine değinilmemiştir?

A)Kişiliğini güçlendirmeye yardımcı olmasına
B)Kendi kişiliğinin bilincine varmasına
C)Güçlü ve cesur olmanın gerekliliğine inandırmasına
D)Dilini ve duyarlılığını geliştirip zenginleştirmesine
E)Hareketli, canlı bir yaşama özlem uyandırmasına

500)Klasik roman tekniğinde, karakter çizmenin belli başlı yollarından biri, yazarın, karakteri romanın başında ya da romana girdiği noktada, genel ve belirgin yönleriyle tanıtmasıdır. Ailesini geçmişini kişiliğiyle ilgili özelliklerini, ahlakını, merakını kısaca anlatır yazar. Roman boyunca, kişinin bu temel özelliklerine bir şey eklenmez. Yalnızca, onun, çizilen kişiliğe uygun bir biçimde davrandığı ve konuştuğu görülür.

Bu parçada klasik romanın karakter çizme yöntemiyle ilgili olarak aşağıdakilerden hangisine değinilmemiştir?

A)Özelliklerin ayrıntılı bir biçimde belirtilmediğine
B)Okurun yorum gücünü kullanmasını gerektirdiğine
C)Karakterin değişik yönleriyle tanıtıldığına
D)Niteliklerin eylem ve davranışlara yansıtıldığına
E)Özelliklerin başlangıçta verildiğine
